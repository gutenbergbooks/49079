<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="it" lang="it">
  <head>
    <meta http-equiv="Content-Type" content="text/html;charset=UTF-8" />
    <meta http-equiv="Content-Style-Type" content="text/css" />
    <title>
      The Project Gutenberg eBook of Storia degli Esseni, by Elia Benamozegh.
    </title>
     <link rel="coverpage" href="images/cover.jpg" />
    <style type="text/css">

body {margin-left: 10%;
      margin-right: 10%;}

div.limit   {max-width: 35em;
             margin-left: auto;
             margin-right: auto;}

.ln1     {position: absolute;
          text-align: right;
          top: auto;
          margin-left: -1em;}

div.chapter  {page-break-before: always;}

    h1,h2     {text-align: center;
               clear: both;}

p      {margin-top: 0.2em;
        text-align: justify;
        margin-bottom: 0em;
        text-indent: 1.5em;}

.pi8   {margin-top: 0.2em;
        text-align: left;
        margin-bottom: 0em;
        text-indent: 0em;
        padding-left: 8em;}

.pi6   {margin-top: 0.2em;
        text-align: left;
        margin-bottom: 0em;
        text-indent: 0em;
        padding-left: 6em;}

.pc    {margin-top: 0.2em;
        text-align: center;
        margin-bottom: 0em;
        text-indent: 0em;}

.pc1   {margin-top: 1em;
        text-align: center;
        margin-bottom: 0em;
        text-indent: 0em;}

.pc2   {margin-top: 2em;
        text-align: center;
        margin-bottom: 0em;
        text-indent: 0em;}

.pc4   {margin-top: 4em;
        text-align: center;
        margin-bottom: 0em;
        text-indent: 0em;}

.pn1   {margin-top: 1em;
        text-align: justify;
        margin-bottom: 0em;
        text-indent: 0em;}

.ppn6  {margin-top: 0em;
        font-size: 90%;
        text-align: left;
        margin-bottom: 0em;
        text-indent: 0em;
        padding-left: 6em;}

.pph6  {margin-top: 0em;
        font-size: 90%;
        text-align: left;
        margin-bottom: 0em;
        text-indent: -1em;
        padding-left: 7em;}

.pr4   {margin-top: 0.2em;
        text-align: right;
        margin-bottom: 0em;
        text-indent: 0em;
        padding-right: 4em;}

.pr8   {margin-top: 0.2em;
        text-align: right;
        margin-bottom: 0em;
        text-indent: 0em;
        padding-right: 8em;}

.pfn4 {margin-top: 1em;
       line-height: 1em;
       font-size: 90%;
       text-align: justify;
       margin-bottom: 0;
       text-indent: 0em;
       margin-left: 4em;
       margin-right: 1em;}

.pfc4 {margin-top: 0.2em;
       line-height: 1em;
       font-size: 90%;
       text-align: justify;
       margin-bottom: 0;
       text-indent: 1.2em;
       margin-left: 4em;
       margin-right: 1em;}

.ptn  {margin-top: 0.3em;
       text-align: justify;
       margin-bottom: 0;
       text-indent: -1em;
       margin-left: 2%;}

.p1       {margin-top: 1em;}
.p2       {margin-top: 2em;}
.p4       {margin-top: 4em;}

.small   {font-size: 75%;}
.reduct  {font-size: 90%;}
.mid     {font-size: 125%;}
.large   {font-size: 150%;}

hr       {width: 33%;
          margin-top: 2em;
          margin-bottom: 2em;
          margin-left: 33.5%;
          margin-right: 33.5%;
          clear: both;}

hr.dec1  {width: 5%;
          margin-left: 47.5%;
          margin-right: 47.5%;
          margin-top: 0.7em;
          margin-bottom: 0.5em;}

hr.dec2  {width: 45%;
          margin-left: 27.5%;
          margin-right: 27.5%;
          margin-top: 4em;
          margin-bottom: 0.5em;}

hr.chap  {width: 65%;
          margin-left: 17.5%;
          margin-right: 17.5%;}

table {margin-left: auto;
       margin-right: auto;}

    .tdr      {text-align: right;}

    .tdw      {width: 14em;
               text-align: left;}


#toc  {width: 50%;
       line-height: 1em;
       margin-top: 1em;}

.pagenum { /* visibility: hidden; */
          position: absolute;
          left: 94%;
          color: gray;
          font-size: smaller;
          text-align: right;
          text-indent: 0em;
          font-style: normal;
          font-weight: normal;}

.smcap    {font-variant: small-caps;}

.figcenter   {margin: auto;
              text-align: center;
              margin-top: 1.5em;
              margin-bottom: 1.5em;}

.footnotes        {border: dashed 1px;
                   padding: 1em;}

.label  {position: absolute; right: 84%; text-align: right;}

.fnanchor {vertical-align: super;
           font-size: .8em;
           text-decoration: none;
           font-style: normal;
           font-weight: normal;}

.transnote {background-color: #E6E6FA;
    color: black;
     font-size:smaller;
     padding:0.5em;
     margin-bottom:5em;
     font-family:sans-serif, serif; }
    </style>
  </head>
<body>

<div class="limit">

<p><span class="pagenum"><a name="Page_i" id="Page_i">[i]</a></span></p>

<div class="chapter">

<div class="transnote">

<p class="pc large">NOTE DEL TRASCRITTORE:</p>

<p class="ptn">&mdash;Corretti gli ovvii errori di stampa e punteggiatura.</p>

<p class="ptn">&mdash;Le note a piè di pagina, che nell’opera originale erano raccolte alla fine
di ogni capitolo (lezione) sono state trasferite dal Trascrittore all fine del libro.</p>

<p class="ptn">&mdash;Sono presenti in questa opera una quantità di dizioni multiple, in specie per
le traslitterazioni dall’Ebraico; considerata anche la singolarità dell’ortografia
utilizzata dall’Autore e nell’impossibilità di stabilire univocamente la corretta dizione,
tali forme multiple sono state conservate.</p>

<p class="ptn">&mdash;Gli accenti, l’ortografia e la sintassi utilizzate dall’Autore sono alquanto ricercate
e rispondenti alla forma erudita della lingua italiana in uso all’epoca della stesura dell’opera.
Tale forma prevede anche una variabilità nelle forme che sono state in massima parte conservate
laddove non siano state considerate palesi errori tipografici.</p>

<p class="ptn">&mdash;L’indice non è presente nell’opera originale; ne è stato prodotto ed aggiunto uno a
cura del Trascrittore.</p>

<p class="ptn">&mdash;L’immagine di copertina è stata prodotta dal Trascrittore usando l’immagine del frontespizio
dell’opera originale. L’immagine è posta in pubblico dominio.</p>
</div></div>

<hr class="chap" />

<div class="chapter">

<div class="figcenter">
 <img src="images/cover.jpg" width="350" height="521" alt="" />
</div>

<hr class="chap" />

</div>

<p><span class="pagenum"><a name="Page_ii" id="Page_ii">[ii]</a></span></p>

<p class="pc4 reduct">Proprietà letteraria.</p>

<div class="chapter">

<h1 class="p4">STORIA<br />
<span class="mid">DEGLI ESSENI</span></h1>

<p class="pc4 mid">LEZIONI</p>

<p class="pc1">DI</p>

<p class="pc1 large"><b>ELIA BENAMOZEGH</b></p>

<hr class="dec1" />

<p class="pc reduct">RABBINO-PREDICATORE<br />
E PROFESSORE DI TEOLOGIA NEL COLLEGIO RABBINICO DI LIVORNO.</p>

<div class="figcenter">
     <img src="images/logo.jpg" width="200" height="307"
         alt=""
         title="" />
</div>

<p class="pc large">FIRENZE.<br />
FELICE LE MONNIER.</p>

<hr class="dec1" />

<p class="pc mid">1865.</p>

<p><span class="pagenum"><a name="Page_iii" id="Page_iii">[iii]</a></span></p>

<hr class="dec2" />
<p class="pc reduct">Tipografia dei Successori Le Monnier.</p>

<p><span class="pagenum"><a name="Page_iv" id="Page_iv">[iv]</a></span></p>

<h2 class="p4">PREFAZIONE.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Le Lezioni che ora si pubblicano, risalgono all’epoca
per me tuttavia di dolce rimembranza, in cui mi era
dato esporre alcune parti della <i>Storia della Teologia
ebraica</i> ad una eletta schiera di giovani livornesi, i quali,
con perseveranza non comune in questa nostra città dedita
ai traffici, seguirono le mie conferenze per circa
tre anni.</p>

<p>Queste cose stimava opportuno premettere, a spiegare
la forma non troppo consueta di questa Storia, ed
a giustificarla eziandio. Perciocchè non mancherà taluno,
e forse non senza fondamento, il quale osservi che
più acconcia sarebbe stata la forma semplicemente espositiva.
Ma oltrechè per satisfare a questo bisogno sariami
stato d’uopo rifare quasi interamente il mio lavoro, parevami
ancora che ciò non sariasi potuto operare senza
compromettere in qualche modo le sue sorti. Chè il subietto
presente sia per sè grave, e forse arido per i lettori
comuni, non vi ha, credo, chi nieghi. L’erudizione
storica, e teologica in ispecie, è cibo di pochi; e per
farlo accetto ai più, sarà forse senza niuna utilità uno
stile men disadorno, più drammatico e vivace quale s’addice
a <i>Lezioni</i>? I fatti e le idee che altronde riescirebbero
ai schifiltosi indigesti, non divengono pascolo più
gradito, ove ai condimenti si mescano della imaginazione
e del sentimento? Non solo, e il dico a costo di
parer puerile, gli Esseni studiando con amore e con fede,
perciocchè in essi intravvedeva i predecessori della buona
nostra Teologia, io sentiva nella nobile indagine impegnate
la Ragione e la Critica, ma la imaginazione altresì
e il sentimento, e spontanea dal labbro sgorgavami
la parola viva e affettuosa. Mai parvemi così vera ed<span class="pagenum"><a name="Page_v" id="Page_v">[v]</a></span>
acconcia la sentenza platonica, non essere il bello che lo
splendore e la veste del vero.</p>

<p>A che però, diranno altri, venir fuori con questi
vecchiumi? Appena trovano venia presso i comuni lettori
le politiche o letterarie lucubrazioni:&mdash;qual sorte
mai dovrà toccare agli <i>opliti</i> della scienza, alle scritture
gravemente armate, alle dotte e severe indagini della
Storia e della Teologia?&mdash;La Dio mercè però, questo
linguaggio diventa di giorno in giorno più raro. A dispetto
di chi vorrebbe confinare la mente umana nello
studio e nell’amore delle quisquiglie letterarie e degli
arcadici vezzi, come i tiranni invitano il popolo a seppellire
le più generose potenze nelle tazze soporifere di
Bacco, di Momo e di Venere, l’uomo anela a cose più
alte. Gli argomenti che, or si può dire pochi lustri, erano
il patrimonio di pochi, diventano ogni giorno più, quasi
comune proprietà. Le menti s’iniziano alle più alte e scabrose
indagini. Libri che altra fiata sariano giaciuti in
eterno polverosi negli scaffali delle Biblioteche, girano
adesso per le mani di tutti: avidamente si leggono, in
ogni lingua si traducono: ed ove per mole e scienza soverchie
disdicano ai comuni intelletti, epitomi se ne
fanno e compendi. La scienza si fa piccina per trasfondere
la vita nel popolo, come Elia si contrae sul corpo
morto del figlio della vedova, a comunicargli la vita.</p>

<p>La storia presente non solo prende a considerare
serio argomento, ma è parte nobilissima e tema di gran
momento nella questione religiosa che ora preoccupa e
divide gli animi nel mondo intero. La <i>Storia degli Esseni</i>
è fonte ricchissima di documenti atti a spiegare l’origine
del <i>Cristianesimo</i>; e qualunque concetto di questo
si formi, niuno vi ha che si attenti di negare per la Storia
di questa religione, la importanza dello studio dello
essenico Istituto. Perciò tu vedi tutti i libri che prendono
a trattare di quelle origini, assegnare posto segnalatissimo
all’esame dell’Essenato. Parevami dunque non
fare, anche per questo verso, inutile opera, mandando
fuori questi miei pensieri intorno una Scuola tanto studiata<span class="pagenum"><a name="Page_vi" id="Page_vi">[vi]</a></span>
e tanto degna di studio; e sopratutto non venire
meno alle leggi di opportunità. Un altro resultato, o ch’io
m’inganno, mi sarà lecito sperare da questo mio lavoro.&mdash;Nelle
ebraiche scritture da me finora pubblicate,
vuoi in forma polemica come le repliche contro l’antico
Leone da Modena e l’illustre amico professor Luzzatto,
vuoi nelle mie Note al <i>Pentateuco</i>, vuoi infine nel mio
<i>Essai sur l’origine des Dogmes et de la Morale du Christianisme</i>
premiato dall’<i>Alliance israélite</i> di Parigi, pienamente
soscrissi e, quanto seppi e potei, crebbi forza
alla sentenza intorno a cui convengono non che gli scrittori
ortodossi, ma i critici eziandio più indipendenti,
come Munk, Frank e Jost ed altri moltissimi, che, cioè
la Teosofia cabbalistica, che coltivò il nostro gran Pico
Mirandolano, ebbe per antichi rappresentanti gli Esseni
e lo Essenato. Questa Storia è destinata a porgere nuovo
tributo a questo gran vero, mercè un perpetuo confronto
che si va facendo fra le une e gli altri.</p>

<p>E non meno parevami adempiere all’officio di buon
italiano. Che se ogni individuo ed ogni ceto debbono
contribuire, per ciò che lor spetta, a maggiore onoranza
e gloria della Patria comune, perchè questo dovere non
incomberà egualmente agli Israeliti e alla scienza israelitica?
L’Italia ha il diritto di avere una <i>Scienza ebraica</i>
filologica, storica, teologica, erudita, quale da gran
tempo posseggono altre Nazioni sorelle; e in special
modo la Germania. Ma a chi spetta principalmente arricchire
di questa gemma la sua corona, se non agli
Israeliti per cui l’Italia tanto fece e fa tuttavia? E chi
tra gli Israeliti più debitore di questo giusto tributo se
non il Rabbinato? Il quale in tanto lume di pubblicità,
in tanto nobile pugnare di dottrine e sistemi, in tanto
strenuo combattere a trionfo del vero, deve a sè, all’Italia,
al mondo, alle sorti avvenire del genere umano, di
alzare la voce a proclamazione e difesa del suo Credo.</p>

<p>Nell’adempire però, nei limiti delle mie scarse forze,
a questo dovere, un pericolo sopratutto mi toccava
cansare, quello cioè di venir meno al rispetto delle altrui<span class="pagenum"><a name="Page_vii" id="Page_vii">[vii]</a></span>
opinioni e di religioni dalla mia diverse. L’ho io sempre
felicemente evitato? Certo che costante mio intendimento
fu di fuggirlo, e certo del pari che per le continue
e delicate occasioni che ad ogni tratto mi si paravano
dinanzi, ardua impresa era il superarlo continuamente.
Se mai talvolta la parola o il pensiero suonano, più che
non s’addice, liberi e severi, spero non mi si vorrà apporre
a colpa quando si rifletta che tra la tolleranza fraterna
da una parte, e la libertà dello speculare e la veridica
parola dall’altra, angusto e difficile è il calle, e rado
è che tu non pieghi talvolta o a un linguaggio alquanto
severo, o a qualche dissimulazione del vero. Fra i due
mali, qual’è il lettore illuminato che non preferisca il
primo? La vera reciproca tolleranza è quella che sa
amare e stimare gli altri, pur serbando intatto il culto
delle proprie dottrine. Anzi, vero amor fraterno non si
dà quando alto non proclamisi ciò che vero si crede. Il
primo diritto dei nostri simili, è quello di udire da noi
la verità.</p>

<p>Dopo le cose esposte, non mi rimane che a dire intorno
i motivi di questa pubblicazione. Non è sete di
onoranza, che scarsa mi riprometto, sì pel picciol merito
dell’opera, come pel poco conto in cui questi studii si
tengono generalmente; non è amor di guadagno, che non
si trova per queste vie; non è vanità letteraria, che più
agevolmente e più sicuramente si può satisfare con più
amene produzioni; non è nemmeno quello che tanti autori
protestano, la pressa dei loro amici che non gli dan
tregua se non ne veggono le opere su per le stampe. È
lo stesso motivo che m’indusse a sobbarcarmi spontaneo
al ministero religioso, che mi fe’ e fa lavorare intorno
a subbietti difficili, ingrati, spinosi; senza altro rimerito
che il buon testimonio della coscienza: <i>l’amore del sapere
e della verità</i>.</p>

<p class="pi8"><i>Livorno, Maggio 1865.</i></p>

<p class="pr4"><span class="smcap">Elia Benamozegh.</span></p>

<hr class="chap" />

</div>

<div class="chapter">

<h2 class="p4">INDICE</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<table id="toc" summary="cont">

 <tr>
  <td class="tdw"> </td>
  <td class="tdr"><span class="small">Pag.</span></td>
 </tr>

 <tr>
  <td><span class="smcap">Prefazione</span></td>
  <td class="tdr"><a href="#Page_iv">iv</a></td>
 </tr>

 <tr>
  <td><span class="smcap">Lezione Prima</span></td>
  <td class="tdr"><a href="#Page_1">1</a></td>
 </tr>

 <tr>
  <td><span class="smcap">Lezione Seconda</span></td>
  <td class="tdr"><a href="#Page_10">10</a></td>
 </tr>

 <tr>
  <td><span class="smcap">Lezione Terza</span></td>
  <td class="tdr"><a href="#Page_19">19</a></td>
 </tr>

 <tr>
  <td><span class="smcap">Lezione Quarta</span></td>
  <td class="tdr"><a href="#Page_34">34</a></td>
 </tr>

 <tr>
  <td><span class="smcap">Lezione Quinta</span></td>
  <td class="tdr"><a href="#Page_45">45</a></td>
 </tr>

 <tr>
  <td><span class="smcap">Lezione Sesta</span></td>
  <td class="tdr"><a href="#Page_58">66</a></td>
 </tr>

 <tr>
  <td><span class="smcap">Lezione Settima</span></td>
  <td class="tdr"><a href="#Page_75">75</a></td>
 </tr>

 <tr>
  <td><span class="smcap">Lezione Ottava</span></td>
  <td class="tdr"><a href="#Page_90">101</a></td>
 </tr>

 <tr>
  <td><span class="smcap">Lezione Nona</span></td>
  <td class="tdr"><a href="#Page_119">119</a></td>
 </tr>

 <tr>
  <td><span class="smcap">Lezione Decima</span></td>
  <td class="tdr"><a href="#Page_137">137</a></td>
 </tr>

 <tr>
  <td><span class="smcap">Lezione Decimaprima</span></td>
  <td class="tdr"><a href="#Page_152">152</a></td>
 </tr>

 <tr>
  <td><span class="smcap">Lezione Decimaseconda</span></td>
  <td class="tdr"><a href="#Page_173">185</a></td>
 </tr>

 <tr>
  <td><span class="smcap">Lezione Decimaterza</span></td>
  <td class="tdr"><a href="#Page_203">203</a></td>
 </tr>

 <tr>
  <td><span class="smcap">Lezione Decimaquarta</span></td>
  <td class="tdr"><a href="#Page_223">236</a></td>
 </tr>

 <tr>
  <td><span class="smcap">Lezione Decimaquinta</span></td>
  <td class="tdr"><a href="#Page_247">247</a></td>
 </tr>

 <tr>
  <td><span class="smcap">Lezione Decimasesta</span></td>
  <td class="tdr"><a href="#Page_261">261</a></td>
 </tr>

 <tr>
  <td><span class="smcap">Lezione Decimasettima</span></td>
  <td class="tdr"><a href="#Page_271">271</a></td>
 </tr>

 <tr>
  <td><span class="smcap">Lezione Decimottava</span></td>
  <td class="tdr"><a href="#Page_284">284</a></td>
 </tr>

 <tr>
  <td><span class="smcap">Lezione Decimanona</span></td>
  <td class="tdr"><a href="#Page_292">292</a></td>
 </tr>

 <tr>
  <td><span class="smcap">Lezione Ventesima</span></td>
  <td class="tdr"><a href="#Page_300">300</a></td>
 </tr>

 <tr>
  <td><span class="smcap">Lezione Ventesimaprima</span></td>
  <td class="tdr"><a href="#Page_311">311</a></td>
 </tr>

 <tr>
  <td><span class="smcap">Lezione Ventesimaseconda</span></td>
  <td class="tdr"><a href="#Page_323">323</a></td>
 </tr>

 <tr>
  <td><span class="smcap">Lezione Ventesimaterza</span></td>
  <td class="tdr"><a href="#Page_335">335</a></td>
 </tr>

 <tr>
  <td><span class="smcap">Lezione Ventesimaquarta</span></td>
  <td class="tdr"><a href="#Page_346">346</a></td>
 </tr>

 <tr>
  <td><span class="smcap">Lezione Ventesimaquinta</span></td>
  <td class="tdr"><a href="#Page_357">357</a></td>
 </tr>

 <tr>
  <td><span class="smcap">Lezione Ventesimasesta</span></td>
  <td class="tdr"><a href="#Page_368">368</a></td>
 </tr>

 <tr>
  <td><span class="smcap">Lezione Ventesimasettima</span></td>
  <td class="tdr"><a href="#Page_378">378</a></td>
 </tr>

 <tr>
  <td><span class="smcap">Lezione Ventesimottava</span></td>
  <td class="tdr"><a href="#Page_388">388</a></td>
 </tr>

 <tr>
  <td><span class="smcap">Lezione Ventesimanona</span></td>
  <td class="tdr"><a href="#Page_399">399</a></td>
 </tr>

 <tr>
  <td><span class="smcap">Lezione Trentesima</span></td>
  <td class="tdr"><a href="#Page_409">409</a></td>
 </tr>

 <tr>
  <td><span class="smcap">Lezione Trentesimaprima</span></td>
  <td class="tdr"><a href="#Page_419">419</a></td>
 </tr>

 <tr>
  <td><span class="smcap">Lezione Trentesimaseconda</span></td>
  <td class="tdr"><a href="#Page_430">430</a></td>
 </tr>

 <tr>
  <td><span class="smcap">Lezione Trentesimaterza</span></td>
  <td class="tdr"><a href="#Page_437">437</a></td>
 </tr>

 <tr>
  <td><span class="smcap">Lezione Trentesimaquarta</span></td>
  <td class="tdr"><a href="#Page_446">446</a></td>
 </tr>

 <tr>
  <td><span class="smcap">Lezione Trentresimaquinta</span></td>
  <td class="tdr"><a href="#Page_457">457</a></td>
 </tr>

 <tr>
  <td><span class="smcap">Lezione Trentesimasesta</span></td>
  <td class="tdr"><a href="#Page_468">468</a></td>
 </tr>

 <tr>
  <td><span class="smcap">Lezione Trentesimasettima</span></td>
  <td class="tdr"><a href="#Page_478">478</a></td>
 </tr>

 <tr>
  <td><span class="smcap">Lezione Trentesimottava</span></td>
  <td class="tdr"><a href="#Page_483">483</a></td>
 </tr>

 <tr>
  <td><span class="smcap">Lezione Trentesimanona</span></td>
  <td class="tdr"><a href="#Page_495">495</a></td>
 </tr>

 <tr>
  <td><span class="smcap">Lezione Quarantesima</span></td>
  <td class="tdr"><a href="#Page_502">502</a></td>
 </tr>

 <tr>
  <td><span class="smcap">Lezione Quarantesimaprima</span></td>
  <td class="tdr"><a href="#Page_512">512</a></td>
 </tr>

</table>

<hr class="chap" />

</div>

<p><span class="pagenum"><a name="Page_1" id="Page_1">[1]</a></span></p>

<div class="chapter">

<h2 class="p4">LEZIONE PRIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Io debbo, diletti giovani, nell’esordire, revocare
alla vostra mente quei giorni al mio cuore carissimi, in
cui per la prima volta erami conceduto, la parola mia
indirizzarvi. Voi il rammentate. Non appena i primi
passi muovevamo pel lungo e difficil sentiero, che il bisogno
faceasi sentire imperiosissimo, di una logica e razionale
divisione del nostro assunto. Simile alle colonne
miliarie, che all’animoso viandante additano il cammino
percorso, e nuova lena gl’infondono e nuova speme;
noi pure, o signori, il cammino nostro in tre grandi
stadj, in tre grandi epoche, in tre grandi divisioni partimmo.</p>

<p>Nulla per ora delle ultime due calendoci, diremo
solo della prima epoca, del suo principio, del suo termine.</p>

<p>Quale era, o signori, la prima epoca della storia
della ebraica teologia?&mdash;Era quella che dalla Mosaica
rivelazione partendo, si stende per tutto quello immenso
intervallo, che da quel fatto memorando trascorre, sino
alla cessazione della nostra vita politica, sino, che dico,
o signori? sino al suggello dei Profeti e delle tradizioni,
sino alla compilazione del Talmud. In questa epoca,
o signori, noi risalimmo sin dove alcuna traccia per noi
si scorgesse di movimento religioso, di dogmatica vicissitudine;
sin dove un sistema ci apparisse che un
compiuto avesse e particolare sembiante, di Dottrina e<span class="pagenum"><a name="Page_2" id="Page_2">[2]</a></span>
di pratica. In quei remotissimi tempi, una setta ci fermava,
ed era quella dei Samaritani.</p>

<p>Noi togliemmo ad esame tutto ciò che ad essa appartiene,
e comecchè parecchie cose fossero da noi e
per brevità, e per incompleta notizia pretermesse, non
è sì, o signori, che una cognizione voi non ne abbiate
acquisita generale e sommaria. Mestieri è ora muovere
il piede in cerca di nuovi liti e nuove genti, mestieri
è, discendendo per la serie dei secoli, quella setta,
quella scuola tôrre a subbietto di studio che prima si
presenti, dopo i discorsi Samaritani. Voi ricordate, o
signori, di questa setta il nascimento. Ella sortì i natali
in quella epoca al popol nostro esiziale, quando la sua
nazionalità venne per la prima volta vulnerata, quando
la via si apriva dell’esilio, quando le dieci tribù schiudevano
quel cammino di dolori e di spine, che le rimanenti
due tribù non avriano tardato a calcare.</p>

<p>Le ricerche nostre, o signori, debbono dunque oggimai
da quell’epoca in poi esercitarsi. Dobbiamo i tempi
a quelli posteriori interrogare, e le voci studiosamente
raccogliere che ci porge la istoria. Quali furono le vicende
della ebraica religione nei secoli a quello successivi?
La risposta, o signori, troppo più tarderà ad udirsi,
che alla vostra impazienza non si convenga. Invano il
chiederete all’esistenza incerta e languente del primo
tempio; invano alla cattività babilonese, invano ai
primi periodi del tempio secondo. Egli è, o signori, nei
tempi di mezzo della nuova Restaurazione, egli è durante
le lotte fraterne degli Asmonei, che la nuova
scuola, la nuova setta apparisce con Giuseppe, sul teatro
della istoria. Egli è allora soltanto che la presenza
ci è dato costatare d’una forma nuova in seno alla
ebraica religione.</p>

<p>Non vorrei però, o signori, che le parole mie fossero<span class="pagenum"><a name="Page_3" id="Page_3">[3]</a></span>
da taluno fraintese. Quando io parlo di questo protratto
silenzio, quando noto una sì grande lacuna nella storia
religiosa del popol nostro, quando dico che solo collo
storico Giuseppe la esistenza ci si appalesa di nuova
scuola; dire non intendo, o signori, che per tutto questo
lungo intervallo, le sètte da Giuseppe rammentate esistito
non abbiano; che quella specialmente che offrirà tra
non molto al mio dire subbietto, non spinga alte e profonde
le sue radici in una ben altrimenti remota antichità;
che più vetusta esistenza non conti di quella che
la istorica menzione parrebbe assegnarle. No, o signori,
questo nè dico io nè penso. Che anzi le successive nostre
conferenze vi chiariranno abbastanza, come, a senso
mio, certe scuole, certi istituti a cui i documenti non
porgono che una età posteriore, spingano oltre le loro
barbe negli strati, per così dire, più profondi del suolo
ebraico; che altro la cronologia dei documenti, altro
quella sia veramente della storica esistenza; che, benchè
per nomi, per forme, per sembianze diversi, i moderni
agli antichi istituti si riappicchino mercè l’unico genio,
l’unica mente e, come oggi si dice, l’unico spirito. Ma
questo, o signori, sarà piuttosto corollario ultimo e postulato
supremo dei nostri studj, anzichè premessa da noi
gratuitamente anteposta al nostro discorso; sarà frutto
anzichè radice; sarà comignolo anzichè base e fondamento
al nostro edifizio. Per ora, o signori, l’ordine
delle nostre trattazioni sarà quello ch’emerge dall’esame
eziandio più superficiale dei monumenti esistenti, sarà
quello che scaturisce dall’ordine, dalla successiva menzione
delle sètte. Per ora, o signori, quella stimeremo più
antica che anzi le altre figura nelle istorie dei tempi. Per
ora quel nascimento soltanto le supporremo che la età
ci concede, della istorica menzione. Criterio falso, arbitrario,
siccome vedete, e che tanto vale a parer mio<span class="pagenum"><a name="Page_4" id="Page_4">[4]</a></span>
quanto il fissare che uom volesse d’un’individuo i natali
in quell’ora, in quella epoca, che le forze sue attuava
sul teatro del mondo.&mdash;Ma noi, o signori, mentre ogni
altro sussidio ci vien meno, di questa data ci staremo
contenti. Quale è la setta che, nell’ordine di storica menzione,
dopo quella immediatamente figura che non ha
guari insieme studiammo? Per ritrovarla, mestieri è
non solo valicare, siccome dissi, molti secoli e regni, ed
imperi diversi vederci prima scomparire dinanzi; ma
penetrare eziandio è mestieri nella santa città di Solima,
e penetrarvi come vi dissi mentre la guerra è bandita
tra i due contendenti e rivali Asmonei. Che spettacolo,
o signori, non ci offre allora la santa città! Direste
una grande, una immensa officina in cui le arti tutte si
adopran solerti di guerra e di pace. Vedreste le divisioni
politiche armare l’animo, il braccio dei cittadini. Vedreste
il fratello contro il fratello, e talvolta, oh sciagura!
il fratello ligio a strana signoria, contro il fratello della
patria libertà difensore. Vedreste alle politiche, le religiose
dissenzioni innestarsi, e quelle a dismisura esacerbare;
per quella legge che fa più vive ed accanite le lotte
di religione, quanto più il subbietto intimamente ci appartiene,
e nulla più intimo di ciò che ha seggio nel più
segreto dell’animo; d’onde, o signori, la ferocia unica
anzichè rara delle guerre di religione. Vedreste tutte le
forze morali, religiose, intellettive, nazionali, civili, del
popol nostro in uno stato di aperta tenzone, di febbrile
e prodigiosa esaltazione. Vedreste un disordine, un antagonismo,
un’anarchia; vedreste un caos da cui il <i>Fiat</i>
divino dovrà forse a suo tempo suscitare un nuovo mondo,
e tutti gli elementi più generosi fervere in uno stato di
soluzione, nell’aspettativa di quel disegno, di quella forma,
che tutte dovrà forse comporle e armonizzare in
bell’ordine.&mdash;In mezzo, o signori, a Gerusalemme in<span class="pagenum"><a name="Page_5" id="Page_5">[5]</a></span>
travaglio, in mezzo al romore delle armi, al disputar dei
Dottori, al piatire dei rivali, al ruggito delle fazioni, inoltratevi,
se vi dà l’animo, per le vie mal sicure di Gerusalemme,
impegnatevi per le sue vie, e se il pugnale
non paventate dei sicarj,<a name="FNanchor_1_1" id="FNanchor_1_1"></a><a href="#Footnote_1_1" class="fnanchor">[1]</a> i più cospicui luoghi visitate
della città e dei suburbj. Qui è la setta dei Sadducei, e
queste le sue aule. Nuovi giardini d’Epicuro, primi furono
tra noi a preludere a coloro che <i>l’anima col corpo
morta fanno</i>.&mdash;Non son questi che noi cerchiamo. Ecco,
o signori, i centri, le accademie ove <i>rivive la sementa
santa</i>, del Farisato, eccone le porte, ecco a traverso
le grate le immagini austere, le fronti sublimi dei Dottori
e dei Scribi.&mdash;Inchiniamo e passiamo.</p>

<p>Ma ecco, o signori, nella parte più queta, nella regione
più silente della città rumorosa, pacifico presentarsi
e maestoso abituro. Qui un alternarsi di silenzio e di canto.
Qui l’ordine, qui la regola, qui la misura presiedere ad
ogni atto, e tutta la interna e la esterior vita informare.
Qui le tempeste muggono alle porte incatenate; qui si
frangono impossenti i marosi delle civili discordie; qui
l’animo si leva a quelle alture in cui le nubi, come accade
sulla cima dei monti, ti si addensano ai piedi anzichè sulla
testa, e quasi partecipe della gloria di Dio, l’uomo assunto
a tanta altitudine cavalca le nubi e calpesta le
folgori. Qui si maturano i grandi pensieri, qui si elaborano
le grandi dottrine, che esciranno salve ed illese dal
gran naufragio.&mdash;Che casa è questa, o signori, che gente
è cotesta che l’abita? È cielo questo, è questa anticipazione
di Paradiso? Sono angioli cotesti, sono mortali?&mdash;.... Sono
gli <i>Esseni</i>.&mdash;Esseni! nome nuovo, inaudito
forse per alcuni di voi.&mdash;Nome che l’Ebreo non dovrebbe
mai obbliare, come a delitto imputeriasi al Greco
Platone disconoscere e l’Accademia; come all’Italo, Pitagora
<span class="pagenum"><a name="Page_6" id="Page_6">[6]</a></span>e gli Stoici; come ad ogni popolo la più grande
gloria, e il prisco vanto intellettuale de’ suoi proavi.</p>

<p>Gli Esseni!&mdash;Venerando nome per tutti quelli appo
i quali sono in onore Sapere e Virtù. Nome carissimo
per noi figli, per noi eredi di loro fama. Nome, lasciatemi
aggiungere, nome santo per chi in essi vede, come
io già veggo, come voi spero tra non poco vedrete, negli
antichi, nei venerandi Esseni il fiore, il Patriziato, il
Grado supremo nella Gerarchia Farisaica;&mdash;Il Farisato
rivolto alla speculazione del sommo vero e alla pratica
del sommo bene; la falange, come la Macedone, degli
Immortali<a name="FNanchor_2_2" id="FNanchor_2_2"></a><a href="#Footnote_2_2" class="fnanchor">[2]</a> che tra le fila si reclutava della comune farisaica
milizia.&mdash;Io so, o miei giovani, che sì dicendo,
io proclamo cosa che il mondo non era usato sin qui ad
udire; so che, come ogni idea nuova, avrà pregiudizj,
errori e rispettabili convinzioni da combattere. Io so, o
signori, che grave debito io mi assumo di somministrare
a questa mia teoria, carte e diplomi in regola per viaggiare
pacificamente per il mondo. Per ora mi contento
di un <i>salvo condotto</i>. La identità dell’Essenato col Farisato
negli ultimi e supremi suoi stadj, sarà, spero,
frutto di una continua dimostrazione nel corso di questa
istoria; anzi, la storia stessa ne sarà la più concludente
dimostrazione. Epperò, appunto, egli è questo tema siffatto,
a cui troppo disconviene tempo e spazio ristretto.
Il suo tempo, è tutto quello che noi spenderemo intorno
gli Esseni. Il suo spazio, tanto si allargherà, quanto
lungi andranno di questa storia i confini.&mdash;Per ora, il
nostro passo dee procedere regolato e metodico. Noi abbiamo
pronunziato un nome bello, un nome onorando, e,
se mel permettete, dirò ancora onorante. Ma che vuol
dire questo bel nome? Che significa la gran parola di Esseni?&mdash;Il
suo significato logico, dottrinale, storico, provvidenziale,
non ha che una sola possibile definizione.&mdash;La<span class="pagenum"><a name="Page_7" id="Page_7">[7]</a></span>
storia stessa della <i>bella scuola</i>, così da or innanzi
la chiameremo. Il significato però che adesso cerchiamo
è quello più ristretto del vocabolo stesso; il significato
gramaticale, filologico della parola, il valore suo puramente
etimologico. Questa è la definizione che noi andiamo
cercando. Ma questa, qualunque essa sia, non è
tale che non debba necessariamente colla prima connettersi;
che anzi, l’armonia tra le due definizioni, è tale
criterio, che la verità dee porre in sodo dei nostri resultamenti.
Noi cerchiamo la definizione del vocabolo, ma
questa, per essere vera, dee armonizzare colla definizione
della setta, che è l’istoria. Una definizione gramaticale
che non fosse la natia espressione, e quasi lo invoglio
naturale della definizione logica, un nome che non esprimesse
lo Essere, sarebbe improprio, sarebbe supposto,
sarebbe falso.&mdash;Il nome è il Corpo, l’esteriorità dell’Idea,
come il Corpo è l’esteriorità dello Spirito.&mdash;Ecco
il criterio che noi dobbiamo a guida proporci nelle ricerche
che saremo per fare sul nome di Esseni, nella cerna
che fare dovremo degli infiniti supposti, delle origini
multiformi a quel nome assegnate.</p>

<p>Egli è perciò, o signori, che prima meta ci proporremo
nelle nostre ricerche il nome di <i>Esseni</i>. Stabilita di questo
nome la definizione, discorreremo delle <i>origini</i> dell’Essenato;
cercheremo di stabilire una data almeno
approssimativa del suo nascimento, di additare le fasi
più cospicue della sua esistenza, di seguirne le vestigia
più o meno sensibili pel corso dei secoli. Determinata
degli Esseni la <i>origine</i> e la <i>Istoria</i>, parleremo delle loro
<i>istituzioni</i> e di tutto quello che queste concerne, delle
<i>leggi</i> loro costitutive, della loro organizzazione, del loro
genio, delle lor costumanze, insomma, o signori, della loro
vita sociale.&mdash;Dopo la vita sociale, altra vita non meno
della prima preziosa, sarà subbietto delle indagini nostre;<span class="pagenum"><a name="Page_8" id="Page_8">[8]</a></span>
voglio dire, o signori, la loro vita intellettuale; le
loro <i>credenze</i>, i loro <i>dogmi</i>, i loro <i>principj</i>. Qui è, o
signori, ove meno pienamente potremo appagare la nostra
sete di cognizioni; qui è ove una grande lacuna
romperà in gran parte il filo coerente della nostra esposizione;
qui è dove chiaro apparirà negli effetti quel sistema
prediletto agli Esseni di sottrarre agli sguardi curiosi
parte almeno delle dottrine più riservate. Qui è ove noi,
giunti alla soglia del tempio, dovremo se non indietreggiare
sconfortati, certo non più che pochi e timorosi passi
avanzare nel recinto del Santo, e solo, a così dire, di
sbieco gettare di tratto in tratto qualche sguardo furtivo
per entro alla cortina, che la piena ed intera fruizione
ci contende degli inviolati misteri. Esaurito, o signori,
il Dogma, narrata quanto meglio si può la vita intellettuale
degli Esseni, quella prenderemo a descrivere che
pratica o, come dire vogliate, <i>rituale</i> si appella, ove i
riti, la forma del loro culto, il numero, l’indole delle
loro osservanze tutte, l’esercizio pratico delle loro credenze,
tutti in bell’ordine ci si offriranno dinanzi schierati.
Noi avremo allora tutta intera ricostituita la personalità
degli Esseni.&mdash;<i>Esistenza</i>, <i>Pensiero</i>, <i>Azione</i>, tre
sommi indivisibili elementi di ogni Ente morale, che
nella <i>Origine</i>, nel <i>Dogma</i> e nel <i>Culto</i>, ogni volta si convertono
che di Setta o religioso Sodalizio è discorso.</p>

<p>Per ora, o signori, del nome degli Esseni.&mdash;Una
falange di dotti si contenderà la gloria di averne l’appellazione
decifrata. Voi ascoltateli con quella riverenza che
si deve all’ingegno, e col rispetto che esigono le loro fatiche
spese a restaurare una gloria che a voi, giovani
israeliti, più che ad ogni altro appartiene. A noi, il falso dal
vero discernere, a noi raccorre gli elementi del vero disseminati
talvolta per entro i falsi sistemi; a noi il rintracciare
in tanta distanza, in tanto pugnare di ostili<span class="pagenum"><a name="Page_9" id="Page_9">[9]</a></span>
pareri, il primitivo e genuino senso del vocabolo <i>Esseni</i>.&mdash;E
dove a noi il cielo arrida propizio, potrò dir di me stesso,
come per Laura il Petrarca:</p>

<p class="pi8 p1 reduct">Forse avverrà che il bel nome gentile<br />
Consacrerò con questa stanca penna.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>
</div>

<p><span class="pagenum"><a name="Page_10" id="Page_10">[10]</a></span></p>

<div class="chapter">

<h2 class="p4">LEZIONE SECONDA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Vi promisi, o signori, che subbietto della presente
conferenza saria stato la origine, il significato di questo
nome di <i>Esseni</i>, di quel nome col quale venne la scuola
presente invariabilmente contraddistinta. Aggiunsi, o signori,
che molte sono, che sono discordi le congetture
che di questo nome furono in tutti i tempi proposte. Io
vengo ad adempire la mia promessa, vengo a schierarvi
in bell’ordine innanzi le moltissime congetture che nella
presente disquisizione il primato contendonsi.&mdash;Uomini
celebri ci hanno trasmesso delle loro meditazioni il
portato; nomi cari e venerati alla scienza non esitarono
disputare lungamente intorno l’origine di questo
vocabolo. Saremo noi rispetto ad essi più avari di attenzione,
di quello ch’essi il furono verso di noi di lucubrazioni
e di veglie? Io dico, o signori, per voi che
nol saremo.&mdash;Levino, dunque, la voce e ci dicano dei
loro studi il portato. Ci dica per primo il Salmasio in
qual guisa egli giunse a credere il nome di <i>Esseni</i> da
quello derivato di una città e regione che questo nome
portava di <i>Essa</i>. Ci dica poi il Basnage su qual fondamento
egli la opinione del Salmasio negava, affermando
a dirittura, nulla traccia averci l’antica geografia
tramandato della esistenza della supposta regione. Ci dica,
infine, la buona critica tra il Salmasio che afferma e il<span class="pagenum"><a name="Page_11" id="Page_11">[11]</a></span>
Basnage che dinega, chi meglio al vero si sia apposto.
Cel dica, o signori, la Rabbinica Enciclopedia, e in particolare
il Talmud. Cel dica, in secondo luogo, il deposto
degli antichi geografi e l’autorità dei viaggiatori. Cel dica
e la paziente disamina dei Filologi, e la scienza talmudica
(e nello invitarvi a bere con me a questo fonte, nel
potere ad autorità invocare il libro che tanti e tanti
ebbero ed hanno in dispetto, difendere io non mi so
da un innocente sentimento di orgoglio, che il rigoroso
ascetismo del Passavanti non temeva qualificare di <i>santa
superbia</i>): cel dica il Talmud in quei tanti e concludentissimi
passi da me con grande studio raccolti, ove, ad
onta dell’asserzione del Basnage, la esistenza di una regione
così chiamata vien posta in splendidissima luce. Cel
dica il trattato di <i>Sanhedrin</i>, ove di due Dottori si narra
che, a determinare le Neomenie e le feste, convenivano
insieme a moltissimi altri, in una spezie di concilio che
una città vedeva allor celebrare, la quale il nome reca
veramente di <span class="mid">עסיא</span> <i>Asia</i>: cel dica ivi stesso, ove di un
altro Dottore si narra R. Meir, il quale in altra congiuntura
si recava nella stessa <span class="mid">אסיא</span> <i>Asia</i> all’effetto medesimo.
Cel dica nel trattato di <i>Mesiha</i>, ove invitando un
Dottore alla fuga, onde all’obbligo sottrarsi di ministrare
a certi offici edilizj, <i>Tuo padre</i>, così gli dicono, <i>rifugiossi
in Asia, e tu cerca riparo in Laodicea</i>. Che più, o signori?
Cel dicano quei passi ove, volendo far comprendere
ai contemporanei a quali popoli, a quali terre corrispondono
i popoli, le terre nel <i>Genesi</i> rammemorati, ci offre il
più curioso ed interessante spettacolo dei primi degli
iniziali conati che la scienza etnografica andava facendo
per organo dei Dottori, e nuovo lustro e nuovi raggi aggiunge
se è possibile alla loro corona. Il Talmud babilonico&mdash;il
gerosolimitano, il Comento perpetuo che si
chiama <i>Medrasce</i>, opera pur essa Palestinese, la Parafrasi<span class="pagenum"><a name="Page_12" id="Page_12">[12]</a></span>
di Gerusalemme, tutti, o signori, i primi albori ci
offrono della Etnografia nascente, cresciuta, come sapete,
ai nostri tempi gigante; e tutti della presenza attestano
della contesa <span class="mid">עסיא</span> <i>Asia</i>. L’attesta il Babilonico in
<i>Batra</i>, laddove ingegnandosi tradurre con nomi nuovi
l’antico <i>Cheni</i>, <i>Chenizi</i>, <i>Cadmoni</i>, da Dio ad Abramo
promessi nella sua discendenza, ci offre nel secondo di
questi nomi il desiderato <i>Asia</i>. L’attesta il Talmud di
Gerosolima, laddove a <i>Cheni</i> sostituisce <i>Asia</i>,&mdash;a <i>Chenizi</i>
<i>Apamea</i>,&mdash;e <i>Damasco</i> al <i>Cadmoni</i>. L’attesta il Medras
alla sezione 44, ove si riproducono i nomi stessi se
non l’ordine istesso del Gerosolimitano. L’attesta infine
il Parafrasta di Gerusalemme, ove il nome istesso ci porge
di Asia, in ciò solo però dagli altri discorde, che lo equivalente
egli ne fa dello antico <i>Aschenaz</i>. Innanzi, o signori,
a questo bello e generoso adoprarsi dei Dottori a
far convergere al luminoso centro delle Scritture tutti
i rai dello scibile, due pensieri l’animo mio tutto intero
si assorbivano. Io dissi da principio: È egli possibile,
dopo tanti e solenni esempj, più a lungo il divorzio protrarre
tra la scienza e la fede; e protrarlo (lo che è a
dismisura più enorme) sull’autorità fondandosi e sull’esempio
degli stessi dottori? Ripiegando poi l’animo
mio verso il subbietto in discorso, io dissi a me stesso:
Volle il Salmasio il nome Esseni da quello di <i>Essa</i> originare.&mdash;Lo
negò il Basnage, e solo il Talmud parve al
primo dei due consentire. Dovrà ella la questione rimanere
in pendente? Dovremo noi la sola autorità del Talmud
opporre al Basnage, a costo di udirci intimare solenne
declinatoria? Immaginate voi, o miei giovani, l’ansia che
assalisce il viatore quando, dopo mille disinganni, qualche
caro pronostico gli ripromette la terra vicina? Or bene,
tale io mi feci nella ricerca di una rovina, di una memoria,
anzi di un vocabolo solo. Questo nome, o signori,<span class="pagenum"><a name="Page_13" id="Page_13">[13]</a></span>
finalmente spuntò. Non solo <i>Tolomeo</i> asserisce essere
stato il nome di <i>Asia</i> particolarissimo alla Frigia, ma l’autorità
eziandio mi soccorse ben tosto di nomi, di autorità
ben altrimenti sonori, che non è in oggi l’esautorato
Tolomeo. Egli fu il celebre orientalista <i>Klaproth</i>, che
mi mise il primo sulla buona via. Egli, nella Cronaca caucasiana
da esso pubblicata, mostra lo stabilimento in
quelle regioni sino da epoche remotissime di un popolo
detto <i>Osi</i>, o meglio <i>Asi</i>, come piuttosto crede il suddetto
Klaproth. Non basta. Il Dubois era più esplicito; egli,
nel suo <i>Voyage autour du Caucase</i>, questo formalmente
ci fa sapere, cioè che il nome di <i>Asia</i> ha esistito in epoca
remotissima, qual denominazione locale particolarissima
della parte settentrionale della catena caucasiana.<a name="FNanchor_3_3" id="FNanchor_3_3"></a><a href="#Footnote_3_3" class="fnanchor">[3]</a> Perchè
tanto studio a rivendicare la esistenza di tale sconosciuta
regione? Forse, o signori, perchè io soscriva
interamente alla origine dal Salmasio immaginata? Il
processo del mio dire vi mostrerà che così non è veramente.
E perchè? Perchè niuno, che io mi sappia, antico,
originario legame il nascimento della Setta congiunge
colle province dell’Asia minore. Ora, o signori, chi non
lo sa? egli è proprio delle sètte quel nome assumere
che più aperto n’esprima il genio, e il principio nativo,
in quella guisa istessa che ognuno di noi quel nome
porta con sè chè recò in sul nascere. E tanto esser dee
avvenuto per quel degli Esseni. E poi, o signori, quante
altre e potentissime ragioni non avversano la ipotesi del
Salmasio! L’avversa il costume che ebbero, sto per dire
generale, tutte quante le Sette, di tôrre a preferenza
quel nome o che il fondatore ricordasse, o che più alla
mente pingesse l’indole, il carattere, il genio ideale,
anzichè il luogo, la patria, il paese ove prima ebbe i
natali. Così voi dite, o signori, Platonismo, Epicureismo
tra i pagani, e voi leggete tra le cristiane eresie i nomi<span class="pagenum"><a name="Page_14" id="Page_14">[14]</a></span>
di Ario e Nestorio, le dottrine del Triteismo e del Monoteismo,
e tra le filosofiche scuole voi usate rammemorare
l’Idealismo, il Sensualismo, il Panteismo.<a name="FNanchor_4_4" id="FNanchor_4_4"></a><a href="#Footnote_4_4" class="fnanchor">[4]</a> L’avversano,
o signori, tutte quelle buone e salde ragioni
che ci consigliano, come in seguito vedrete, a preferire
diversa sentenza; e finalmente, l’avversa la più seria,
la meno oppugnabile difficoltà che si potria contro
un sistema suscitare. E sapete qual’è?&mdash;La prova del
contrario. Invero, che dicono, le più antiche memorie
della setta? Ove per la prima volta lo storico con
gli Esseni s’imbatte, ove li trova, ove ne nota la prima
presenza, i primi atti, la prima dimora? Altro che Frigia
o Bitinia o altra qualsivoglia gentilesca contrada! E’ sarebbe
come chi cercasse fuor di Roma il Campidoglio,
l’Acropoli fuori di Atene, e il cuore umano fuori del
centro vivificatore ove ha stanza ed imperio. La patria
naturale, dirò anzi, necessaria dell’Essenato, è <i>Palestina</i>;
e Palestina registra veramente la istoria qual primo teatro
della loro storica apparizione. A Palestina aderirono
costantemente gli Esseni, in quella guisa istessa che la
più nobile parte di noi al frale aderisce per conservarlo
in vita sin dove <i>il militar le fu prescritto</i>. Egli n’era
l’anima, il genio personificato, condensato, ristretto;
quindi tanto più espressivo: genio nazionale e religioso,
ma religioso e ieratico sovra tutto, per i tempi volgenti
a politico sfacelo, e pel predominio da lungo tempo avverantesi
negli ordini ebraici dello spirito sulla materia,
del generale sul particolare, dell’eterno sul temporaneo,
del Cielo sopra la terra. Egli è quindi nel giro
della patria Palestinese che l’origine e il significato dobbiamo
cercare del nome di Esseni.</p>

<p>Ma per entro agli stessi confini di Terra santa, non
è così unanime il sentire, che tutti in una origine si quietino
gli indagatori delle Esseniche antichità, nei confini<span class="pagenum"><a name="Page_15" id="Page_15">[15]</a></span>
di Palestina. Tra le quali, una mi piace per questa sera
considerare, che non piccola fama nè piccolo stuolo di
seguaci si trasse dietro nel consorzio degli eruditi. Chi il
merito vanti del primato non so, ma egli è un fatto però
che non pochi furono di coloro a cui tra gli Esseni e i
<i>Baitusei</i>, altra religiosa setta di Palestina, parve vedere
una perfetta identità. L’udì forse per la prima volta l’Italia,
e dalla bocca l’udì di un Ebreo, di un Rabbino, di un
Italiano. Egli era il nostro concittadino <i>Azaria De Rossi</i>, o,
com’egli si diceva ebraicamente, <i>Min aadomim</i>, che nel
secolo decimosesto seppe coltivare con tal successo la
storia e l’erudizione Greca e Romana, che la fama ne
corse e dura tuttavia onorata nel mondo erudito. Or bene,
o signori, Azaria De Rossi fu quello che propose la identificazione
perfetta dei Baitusei del Talmud coll’istituto
degli Esseni. Non basta; egli ne vide il nome nel nome
dei Baitusei. Questo nome di Baitusei, si scrive in ebraico
<i>Baitusim</i>, o <i>Betusim</i>, secondo altra lezione. Or bene,
l’occasione era troppo bella per un ingegnoso etimologista,
e il De Rossi non era uomo da lasciarla
fuggire. Egli scrisse in due parti il vocabolo Baitusim;
divise <i>Bet</i> da <i>Usim</i>. Di <i>Bet</i> egli fece <i>Casa</i>, <i>Istituto</i>, <i>Sodalizio</i>,
<i>Società</i>; di <i>Usim</i> fece il nome proprio, l’appellativo
istesso di Esseni. Ecco che cosa fece il De Rossi,
schiudendo in questa via la strada a quelli che in processo
di tempo la percorsero intiera. Vi entrò per primo
il Fuller, che alla sentenza soscrisse del nostro Rabbino.
Vi entrò quasi ai nostri tempi il Gfroëre, dotto tedesco,
nella celebrata sua istoria, <i>Critica del cristianesimo primitivo</i>,
a pagine 347; e tanto reputò la congettura avverata,
che precipuo argomento ne trasse a provare tra le
due sètte perfetta, intera omogeneità di carattere. Convien
dire però, o signori, che tale non sembrasse a parecchi
altri, nè di minore rilievo, che delle origini Esseniche<span class="pagenum"><a name="Page_16" id="Page_16">[16]</a></span>
presero a trattare. Io non dirò di altri che il precessero;
ma se ultimo fu, certo non meno formale si
pronunziò contro l’asserta origine Baitusea, l’illustre
Franck, che onora in Parigi il nome e la dottrina Israelitica.
Egli, il Franck, nella terza parte dell’opera sua la
<i>Kabbale</i>, ou <i>Philosophie religieuse des Hébreux</i>, formalmente
la respinge. Io credo che in questa, come in altre
cose moltissime, abbia colto nel segno.&mdash;No, o signori,
fintanto che luce non sarà tenebre, nè il giorno in notte
converso, Baitusei ed Esseni non saranno giammai una
cosa sola, un istituto, un sodalizio. Riflettete all’opinione
costante universa prevalente negli antichi e
nei moderni tempi della esistenza di un individuo, di un
eresiarca famoso per nome <i>Baitos</i>, fondatore o vogliam
dire caposetta della fazione Baitusea;<a name="FNanchor_5_5" id="FNanchor_5_5"></a><a href="#Footnote_5_5" class="fnanchor">[5]</a> esistenza, o signori,
che, come vedete, la possibilità perfino ci toglie di scindere,
di notomizzare l’indiviso e personale distintivo
dell’eresiarca Baitos.<a name="FNanchor_6_6" id="FNanchor_6_6"></a><a href="#Footnote_6_6" class="fnanchor">[6]</a> Riflettete, infine, che i Baitusei
non sono tali sconosciuti e incompresi settarj, che sia
lecito alla ventura fantasticare sul conto loro; che note
non ci sieno le lor dottrine, note le divergenze dal centro
ortodosso, noti i caratteri, note le costitutive e naturali
fattezze,<a name="FNanchor_7_7" id="FNanchor_7_7"></a><a href="#Footnote_7_7" class="fnanchor">[7]</a> e troppo ristretto quindi e troppo angusto
il vallo riservato ad arbitrarii connubii.</p>

<p><span class="pagenum"><a name="Page_17" id="Page_17">[17]</a></span></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_18" id="Page_18">[18]</a><br /><a name="Page_19" id="Page_19">[19]</a></span></p>

<div class="chapter">

<h2 class="p4">LEZIONE TERZA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Vi dissi, o signori, come il Fuller aveva dapprincipio
sottoscritto alla opinione del nostro De Rossi, e
come esso prestò omaggio alla etimologia Baitusea.
Ma che? ben presto s’avvide su quanto fragile fondamento
posasse la preaccennata opinione. Narrò ai dotti
impazienti come il vocabolo Esseni significasse uomini
<i>ritirati</i>, <i>ascosi</i>, e poco mancò non dicesse solitarj e romiti.
Non è difficile ch’egli dedotto avesse il nome Esseni
dal vocabolo <i>Asam</i>, che in ebraico significa ripostiglio;
o, meglio, che dalla radice ne ripetesse l’origine,
che l’idea esprime veramente di <i>tesaurizzare</i> e <i>nascondere</i>,
siccome Isaia (XXIII) aveva detto, di questo vocabolo
giovandosi, <i>lo ieazer veló iehasen</i>. La nuova etimologia
del Fuller riunisce ella, o signori, tutte le desiderate
condizioni di credibilità? Rispond’ella a tutte le
esigenze grammaticali, critiche, storiche e dottrinali?
Quanto alla prima, io vo’ dire alla convenienza grammaticale,
sarebbe ingiustizia il dirne male. Ben altre etimologie,
e ben altrimenti arbitrarie, furono propalate qual
prezioso e pellegrino trovato. Ma potranno dirsi egualmente
contenti la critica, la istoria, e il genio e l’indole
generale delle sètte? La critica potria invero, ponendoci
un poco di buona volontà, chiamarsi contenta;
potrebbe ricordarsi la critica come i Talmudisti dicessero<span class="pagenum"><a name="Page_20" id="Page_20">[20]</a></span>
appellativo glorioso quello di <i>hobesé bet amedras</i>,
che suona gli <i>studiosi reclusi</i>; come uno tra essi celebratissimo
recasse il nome di Hanen il recluso, <i>Hanen
anehba</i>; come di parecchi si narri nel Talmud di Gerusalemme,
avere eglino menato della vita gran parte, nel
fondo di una grotta, <i>tamir bimhartà</i>: e infine potrebbe
con cert’aria di trionfo notarsi come i diletti di Dio, i
suoi servi, i suoi fedeli, siano detti a dirittura nei Salmi,
i reclusi di Dio, i nascosi di Dio. (<i>Salmo 83.</i>)</p>

<p>Ma che per ciò, o signori? Io ripeterò ciò che parmi
aver detto altre volte. Questi curiosi ravvicinamenti, questi
tratti di luce, queste inaspettate e brillanti conferme,
possono, in progresso di tempo, avere sovrapposto sul
fondo primitivo un nuovo senso che nè al vocabolo ripugnava
nè al costume degli Esseni. Ma può esserne
stato, o signori, cotesta la naturale e propria e primitiva
intelligenza? Io non lo credo; e per addurre
due potentissime ragioni, ella è, in primo luogo, la considerazione
per me capitale che gli Esseni così facendo,
dissentito avrebbero dall’andazzo comune di ogni setta,
la quale quel nome a preferenza si appone che il genio
intimo e la natura sua propria e il carattere prominente
stia a significare, anzichè un uso o una qualunque
consuetudine, per quanto grande e peculiare si voglia
imaginare. Ella è, in secondo luogo, la formale e contradittoria
deposizione della istoria, la quale, siccome a
suo tempo vedremo, non solo della vita reclusa, del genio
cenobitico non fa costume proprio inseparabile dagli Esseni,
ma gli Esseni stessi ci addita talvolta negli affari
e nelle transazioni mischiati della umana società, e bella
e grande parte sostenere sì nelle politiche, come nelle
religiose faccende.&mdash;Il fatto, o signori, la reclusione, la
vita cenobitica, cade qual integral requisito dell’Essenato;
e con esso cade la etimologia del Fuller sur esso fondata.<span class="pagenum"><a name="Page_21" id="Page_21">[21]</a></span>
Altra ne escogitò lo Scaligero, e fu quella di <i>Santi</i>.
Che ciò significhi il nome di <i>Esseni</i>, non oserei sostenere,
comecchè io vada persuasissimo che tra i nomi che
recarono gli Esseni, fu quello di <i>Santi</i>; come, da un lato,
ne fanno fede le numerose menzioni che sotto questo
nome appunto ne fa il Talmud, segnatamente là ove si
parla della Santa Società, <i>Keilla caddiscia di biruslem</i>;
e come, dall’altro, non meno concludenti ne soccorrano
all’uopo i tanti passi degli Evangeli, in cui i primitivi
cristiani, usciti senza meno dagli essenici chiostri, s’intitolano
<i>Santi</i>; e <i>Santi</i> è tra i nomi che gli storici attestano
avere i cristiani nei primi tempi recato, molto prima
che <i>cristiani</i> si dicessero in Antiochia.</p>

<p>Strana cosa avvenne poi ad un antico padre della
Chiesa cristiana, a S. Epifanio. Non è già che la cognizione
della vera e sana etimologia gli facesse difetto, che
anzi egli la conoscea benissimo, egli la propose, la insegnò;
ma non quotando nel possedimento del vero, cercò
il nuovo ed incappò nell’errore. Stava a cuore ad Epifanio,
siccome stette di poi ad altri moltissimi della sua
religione, di noverare il nobilissimo Istituto tra quelli che
la chiesa generò nei primi secoli; di cristianizzare, per
così dire, lo Essenato, di svellere la gloriosissima pianta
dal Monte Sion per innestarlo al tronco cosmopolita del
cristianesimo, e questa cara e bella gemma strappare
alla corona di Giuda. Però non rifinirono antichi e nuovi
dottori cristiani di cercare alle loro pretensioni argomento;
cercarlo nei fatti, cercarlo nelle dottrine, e di queste
vedremo; cercarlo poi nell’etimologia, e di questa adesso
vediamo. Il primo a dar il segno della propaganda retrospettiva,
fu, come dissi, Epifanio. Egli nel nome Esseni
trovò Iesse genitore di Davide; anzi, in grazia di
esso, il nome di Esseni in quello mutò più alle sue viste
affaciente di <i>Iesseni</i>. Gli parve poco. Gli parvero troppo<span class="pagenum"><a name="Page_22" id="Page_22">[22]</a></span>
remoti, troppo indiretti i rapporti coll’oggetto che preso
si aveva di mira. Egli osò; e di un balzo superò ogni
distanza, e di un balzo strinse, confuse, identificò l’Essenato
o il Cristianesimo; e quello, come questo, derivò
dal nome di Gesù, e gli Esseni disse da Gesù appellati,
siccome quelli che alle dottrine sue preso avevano ad
ubbidire. Dante, o miei giovani, disse in alcun luogo della
Commedia, negarsi talvolta dagli uomini ossequio a quel
<i>ver che ha faccia di menzogna</i>; nè la mente errò, così
dicendo, del divino Poeta. Dante, avria potuto dire con
egual verità, che spesso quest’ossequio si concede, si
prostituisce a <i>quella menzogna che ha faccia di verità</i>.
Ma quella di sant’Epifanio ha ella almeno, o signori, di
verità la sembianza? Io dico che ella reca distinto il
suggello dell’errore, dell’arbitrario. Chi mi sa dire,
invero, quale delle due sue interpretazioni riesca più
a udir tollerabile? È ella forse la prima, è ella quella
che da Iesse padre di Davide l’appellazione ripete degli
Esseni? Ma qual rapporto, di grazia, fra l’antico Betlemmita,
e il grande e il dotto istituto degli Esseni? È ella
la seconda che da Gesù, il nome conia di Esseno, di
Essenato? Ma vuol dunque egli, sant’Epifanio, la baia
dei fatti nostri? Che un padre della chiesa, che un Epifanio
non voglia soscrivere alla sentenza di parecchi tra
i moderni che Gesù vogliono anzi educato, ispirato nella
società degli Esseni, questo di leggieri si comprende;
ma quello che non si comprende, questo si è, o signori,
cioè come ignorasse Epifanio, che mentre gli Esseni mangiavano,
bevevano e panni vestivano, il modello d’onde
tolsero, al dire di lui, a foggiare il nome loro, il preteso
denominatore della setta, giaceva tuttavia latente in
grembo al futuro; ch’è quanto dire che Gesù Cristo non
esisteva: e non occorre aggiungere che, salvo quei rarissimi
casi in cui tutto collima ad attestare la verità di<span class="pagenum"><a name="Page_23" id="Page_23">[23]</a></span>
un supposto, non è concesso a chicchessia, fosse pure
un santo, detrarre o aggiungere una jota, siccome egli
fa, veramente nel nome che si vuol decifrare. Or, chi
ha egli abilitato Epifanio a cangiare il nome di Esseni
in quel di Iesseni? Ecco, o signori, le cause, le gravissime
cause che ci interdicono lo assentire alle arbitrarie
interpretazioni di Epifanio.</p>

<p>Vi fu, o signori, chi accettando la lezione di questo
Padre, e chiamando lo antico sodalizio <i>Iesseni</i> piuttosto
che <i>Esseni</i>, una interpretazione v’innesta che ha, se non
altro, l’apparenza di plausibile. Volle il <i>Nilo</i> che Esseni
si dicessero nel significato di Dotti e di Savi. D’onde una
siffatta etimologia? Egli vide la Sapienza denominata nelle
sacre scritture col nome implicito di <i>Ies</i>; dico, o signori,
implicito, perchè la forma e lo involucro esteriore suona
piuttosto <i>Tuscia</i>, comunque universa predomini la opinione,
inchiudervisi qual radice il vocabolo significantissimo
di <i>Ies</i>. Che vuol dire <i>Ies</i>, o signori?&mdash;<i>Ies</i> è il
vocabolo che esprime l’Idea più astratta, l’Idea, sto per
dire, più ideale&mdash;l’Idea massima&mdash;l’<i>Essere</i>&mdash;l’<i>Essere</i>
metafisico, incondizionato, indeterminato, e come direbbe
il Rosmini, l’<i>Ente Possibile</i>.&mdash;Ma <i>Ies</i> esprime
eziandio, voi già l’udiste, l’Idea di Scienza, di Dottrina,
di Pensiero per eccellenza; attalchè, per una ammirabile
e notevolissima sinonimia, acchiude nel proprio senso il
duplice significato di Essere e di Pensiero. Voi non potreste
misurare la immensa importanza di questo bellissimo
trovato filologico senza molte indispensabili precognizioni
filosofiche; che dico? senza alle più alte cime
poggiare della odierna filosofia Alemanna, senz’almeno
toccare del rinnovatore delle filosofiche discipline, di
Cartesio, che poneva a base del suo sistema il famoso
<i>Cogito, ergo sum: Penso, dunque esisto;</i>&mdash;senza risalire
almeno a Platone che, nel decimo delle leggi, domandava<span class="pagenum"><a name="Page_24" id="Page_24">[24]</a></span>
<i>che cosa è l’Essere Primo?</i> e rispondeva l’Essere Primo,
è l’Idea&mdash;è il Pensiero;&mdash;senza accennare almeno ai
Dottori, i quali videro nel <i>Ies</i> promesso ai giusti in Paradiso,
<i>leanhil oabai</i> <span class="smcap">ies</span>, l’Essere Perfetto e il Perfetto
Pensiero, cioè la <i>Visione</i>.<a name="FNanchor_8_8" id="FNanchor_8_8"></a><a href="#Footnote_8_8" class="fnanchor">[8]</a></p>

<p>È egli questo lavoro, o signori, che intraprendere
si possa e compire tra due parentesi? Il vostro buon
senso ha già risposto per me. Io voglio soltanto che impariate
da questo esempio, quale sterminata latitudine
abbracciano le lettere ebraiche; come in fondo ad un
oscuro vocabolo ti si apra non di rado agli sguardi atterriti
tale profondo e smisurato abisso, da darti, al solo
vederlo, il capo-giro; come gli spregiatori di queste <i>frasche</i>
pretese, sieno tanto savi quanto il villano che d’uno
sguardo non degna la minutissima polve stellare che si
chiama <i>Nebulosa</i>, alcune poche palate anteponendole invece
del suo caro concime. Fatto è, o signori, che <i>Ies</i>
adombra l’Idea di una scienza sublime, di una scienza
nella sua perfezione immanente; e chi solo ne dubitasse
potria vedere i più rigidi ed esclusivi gramatici, il
Kimhi tra gli altri, nei suoi Radicali.</p>

<p>Si apponeva egli, o signori, il nostro Erudito nel
derivare da questo vocabolo, l’origine di quel di Esseni?
Senza dubbio, che qualche giusta e calzante analogia
milita in favor suo. Il favorisce, o signori, l’Ebraico
<i>Jesciscim</i>, al plurale <i>Vecchi</i>, o come altrimenti
si voglia, <i>Anziani</i>, nei quali, dicono i Proverbi, posta
ha seggio la Sapienza: <i>bisciscim hohma</i>. Il favorisce lo
esempio dei Pitagorici, coi quali non pochi nè lievi
riscontri ci offrirà il nostro Essenato, che il nome i primi
coniarono ed assunsero eglino stessi per tempissimo, di
<i>filosofi</i>, ossia cultori ed amanti della sapienza: e quando
ogni altra analogia venisse meno, quella sorgerebbe viva
e parlante di tutto il Dottorato Ebraico, che la caratteristica<span class="pagenum"><a name="Page_25" id="Page_25">[25]</a></span>
distinse mai sempre di <i>Hahamim</i>, savi. Dirò anzi
di più, che per questa come per alcuna fra le altre etimologie
da noi rigettate, noi rechiamo sentenza che i
nomi che vi si volle trovare, se non esprimono il senso
di Esseni, pure tornano in acconcio al grande Istituto,
e per, alcuni almeno, probabilmente il contraddistinsero.
Di questo novero è il nome di Savi, di Dotti; diciamolo
a dirittura, di <i>Gnostici</i>. Noi che crediamo gli Esseni
antenati dei Cabbalisti, la cui scienza essi chiamarono
<i>Gnosi</i> o <i>Scienza</i> per eccellenza, come chiamarono la
propria e il Cristianesimo e le prime Eresie; noi che
ricordiamo nel Talmud cento parlantissimi casi in cui
il nome di <i>hohma</i> o Gnosi è usato manifestamente nel
senso di Dottrina Acroamatica, non potremmo negare la
convenienza di questo nome all’istituto degli Esseni.
Ma è egli questo che il nome loro significa? Chi non lo
vede? <i>Ies</i>, <i>Iascisc</i>, <i>Tuscià</i>, nel senso pure più favorevole
alla imaginata derivazione, sono vocaboli che appartengono
principalmente al linguaggio sublime, allo
stile, per così dire, nobile, poetico, aulico, aristocratico
della Scrittura. È ella questa la officina ove i nomi si
coniano per l’ordinario, che scuole e sètte contraddistinguono?
La Storia vi risponde al contrario. Parole vive,
parole usate, correnti sulle labbra del popolo; parole
pregne di senso, multiformi, multilatere e in sommo
grado comprensive; ecco, o signori, il materiale donde
si foggiano i nomi, le qualificazioni delle sètte. E tale
non è la proposta derivazione.&mdash;Ella è troppa dotta,
troppo classica, troppo studiata, per esser vera. È anche,
dirò di più, troppo biblica, troppo scritturale, per tornare
in acconcio nella epoca Rabbinica per eccellenza,
nella quale sotto questo nome ti apparisce a prima volta
lo Essenato;&mdash;per consuonare con quella lingua dai
Dottori parlata, che se non è il dialetto Ebraico-rabbinico<span class="pagenum"><a name="Page_26" id="Page_26">[26]</a></span>
dei tempi posteriori, è certo immensamente distante
dal biblico purismo; con quella lingua insomma
che mirabilmente tramezza</p>

<p class="pi6 reduct p1">Fra lo stil de’ moderni e ’l sermon prisco.</p>

<p class="p1">Ancora, o signori, ulteriore esame ci attende, e noi
abbiamo finito.</p>

<p>Egli è un curiosissimo passo che la mia stella propizia
mi parava dinanzi nel volgere e rivolgere a questo
uopo le carte; un passo, io dico, sugli Esseni rilevantissimo,
nella più dotta descrizione che della Grecia vetusta
ci abbia tramandata l’antichità, in un autore greco
egli stesso, in Pausania. Egli, nella descrizione dell’Arcadia,
discorrendo del celebre Tempio di Diana Imnia
nella regione degli Orcomeni, alcune cose va esponendo
di cui disconoscere non si potrebbe la importanza. Narra
Pausania, come stabilito fosse dalla legge che la sacerdotessa
e il sacerdote, non solo circa il commercio carnale,
ma in tutte le altre cose ancora dovessero serbare
la castità per tutto il tempo di vita loro; che nè il bagnarsi,
nè vivere secondo gli altri, nè entrare nemmeno
nella casa di un privato fosse loro consentito. Giunto a
questo punto, Pausania esce fuori con queste parole che
io vi raccomando, che riproduco testualmente, ed alle
quali vi prego attendere tutti in orecchi.&mdash;<i>Io so</i>, dice
Pausania, <i>che queste cose</i> (ch’è quanto dire il celibato,
la solitudine e la vita in tutto singolare di sopra rammentate)
<i>osservano presso gli Efesi, per un anno non
per tutta la vita coloro i quali sono Estiatori di Diana
Efesina, e che dai cittadini, Esseni, sono chiamati</i>
Tanto è. Pausania ha pronunziata la gran parola! La
parola di Esseni! e l’ha profferita a proposito non già
di Solima e delle sue sètte, ma di Efeso, ma del culto
di Diana, ma del prisco Politeismo.</p>

<p><span class="pagenum"><a name="Page_27" id="Page_27">[27]</a></span></p>

<p>Ove siam noi, o signori, e che cosa significa questo
stranissimo incontro? Siamo in Efeso? Siamo in Palestina?
È Diana che qui si adora, è l’Eterno che qui si
cole? Sono Ebrei cotesti, sono Pagani? Voi siete già, o
miei giovani, non è egli vero, alquanto sorpresi. Or bene,
permettete che vi dica che tutto non avete udito. Avete
udito, è vero, i sacerdoti di Diana Efesina qualificati Esseni;
intenderete adesso, cosa più strana, intenderete un
Dio, un Dio del Paganesimo, il più grande degli Dei
dell’Olimpo, l’Ottimo, il massimo Giove, <i>Esseno</i> egli
stesso esser chiamato. Chi gli diede questo nome inatteso?
Chi operò questo strano connubio? Egli è il poeta
Callimaco, a cui gli antichi e i moderni tempi concessero
fama di dottissimo nelle greche antichità. Egli è Callimaco
che così si esprime nell’Inno a Giove che reca il
suo nome. Callimaco, che insieme a Pausania ci attesta
la presenza in seno al paganesimo di un istituto, dirò di
più, di uno <i>stato</i> di straordinaria perfezione che dai
popoli, dai poeti, Esseni ed Essenato eran chiamati.
Che vuol dir ciò, o signori, e quale è dello Essenismo
la chiave? La chiave, o signori, è pronta. L’Edipo
si è trovato. Egli è lo <i>Scoliaste</i>, ch’è quanto dire l’autore
delle <i>Scolie</i> o commenti alle Poesie di Callimaco. Egli
lesse come noi il Giove <i>Esseno</i> di Callimaco; ad esso,
come a noi, sembrava strano, incompreso l’epiteto; ma
egli meglio di noi nelle greche lettere erudito, potè coglier
più davvicino nel segno.&mdash;Narra lo Scoliaste, come
il vocabolo <i>Esseno</i>&mdash;notate, o signori, singolarità,&mdash;fosse
vocabolo <i>vecchio</i>, usitato in Efeso; e di che lingua
credereste? Forse della lingua greca? della lingua popolare?
Signori no, dice lo Scoliaste, della lingua <i>Religiosa</i>.
E che significa in questa lingua, di grazia, il nome
Esseno?&mdash;Significa, ripiglia il nostro chiosatore, significa
Re delle Api, e in questo senso fu conosciuto, fu<span class="pagenum"><a name="Page_28" id="Page_28">[28]</a></span>
usato nei prischi tempi. Però non guari andava, continua
lo Scoliaste, che il senso assunse di Re, di Monarca
in generale, e Monarchi e Re furon detti Esseni. Ma
una nuova trasformazione il vocabolo Esseni attendeva,
e non è la meno importante. Venne tempo in cui per dir
Re, Sacerdote, Principe dei sacrifizj, Preside nei sacri
agapi o nei religiosi conviti, <i>Esseno</i> generalmente solea
dirsi. Esseno, quando l’officio si voleva indicare che in
Atene eserceva il Re Arconte; Esseno, quando quello che
in Roma sosteneva il <i>Rex Sacrificulus</i>.</p>

<p>Questi sono i fatti, o signori, e dei fatti interprete
fedelissimo finora mi sono reso. Èmmi dato perciò muovere
un passo più oltre? potrò io scoprire quali relazioni
possono avere stabilito questa comunanza di nome,
e in parte questa comunanza d’idee, tra l’Essenato Palestinese
e il sacerdozio dell’Asia Minore? Io confesso
che non mi sento da tanto, nè tanto mi consentono le
notizie di cui io dispongo, nè le forze nè il tempo nè
la già stancata pazienza vostra. Il fatto, o signori, è
grande e vistoso, e tale da provocare gli ingegni più
felici, e da meritare le indagini più accurate. Noi lo lasceremo
per altra volta intentato: forse non ci sarà disdetto
rivolgerci sopra altra fiata la mente. Per ora mi
basta chiamare la vostra attenzione sopra questi tre
punti, secondo me, capitali. Il primo riguarda il luogo.
Quale è il luogo ove udiste risuonare il nome di Esseni?
È, voi lo sapete, l’Asia Minore; quell’Asia, cioè, ove vedemmo
sin dalla prima lezione sorgere una città per
nome <i>Asia</i>, da cui fu creduto per alcuni derivato il nome
di Esseni; ove traevano, come avete veduto, i più
eletti campioni del nostro Dottorato a celebrarvi la fissazione
e la proclamazione delle feste, e la intercalazione
del nuovo mese. Questo è, o signori, il primo punto.
L’altro fatto di non minore rilievo, è il vocabolo ebraico<span class="pagenum"><a name="Page_29" id="Page_29">[29]</a></span>
<i>Hassen</i>, il quale non solo, come l’Efesiano Esseno, suona
in genere <i>forte</i>, <i>illustre</i>, <i>magnifico</i>; non solo è posto al
fianco di <i>Nezer</i>, Corona, e vi officia qual sinonimo, secondo
il genio del parallelismo ebraico, <i>chi lo leolam
hasen veim nezér ec. ec.</i>; ma, ciò che pone il colmo alla
nostra ammirazione, è il vedere nei salmi Dio, Dio nostro,
il Dio vero chiamato Dio <i>Hassin</i>, in quella guisa
che facendosi organo del pensiero ieratico dei sacerdoti
di Diana, chiamava Callimaco il greco Giove, Giove <i>Esseno</i>;
parola non greca, non popolare, ma vocabolo vecchio,
ma vocabolo della <i>lingua religiosa</i>, siccome udiste
dalla bocca di Callimaco stesso.<a name="FNanchor_9_9" id="FNanchor_9_9"></a><a href="#Footnote_9_9" class="fnanchor">[9]</a> E questo è il secondo
punto. Venga il terzo adesso, e chiuda di queste riflessioni
la serie.</p>

<p>Il terzo è quell’accordo mirabile di cui misurare
non potete sin d’ora la estensione, ma che vedrete tra
non molto evidente tra parecchi dei costumi agli Esseni
di Efeso da Pausania assegnati, e quelli di cui la Storia
favella degli Esseni Palestinesi. Il Celibato&mdash;La Solitudine,
e sopratutto l’officio, il genio religioso che rappresentano,
sono altrettanti legami che l’una all’altra stringono
le due lontane e sconosciute istituzioni. Quale è la
conseguenza che da tali fatti scaturisce spontanea? Io
dissi come troppo soffriamo inopia di ulteriori notizie
per decidere autorevolmente delle origini recondite, per
assegnare di queste curiose coincidenze la prima cagione.
Noi da questa doverosa riserva non ci partiremo.
Hanno sempre, hanno tutti a questo proposito seguita
una sì facil a un tempo e sì difficil virtù? Mi duole dirvi
che non fu sempre seguita. Sedotti da queste parventi
e preziose analogie, si attentarono alcuni autori a sentenziare
a dirittura la medesimezza, che dico, o signori?
la filiazione e derivazione immediata della società degli
Esseni palestinesi dalla corporazione sacerdotale degli<span class="pagenum"><a name="Page_30" id="Page_30">[30]</a></span>
Esseni di Efeso; e ciò che vi parrà senza dubbio enorme,
non temettero di asserire l’origine e il carattere
intimamente pagani del grande, del bello istituto degli
Esseni. Siamo noi condannati a sottoscrivere ciecamente
ai costoro novellamenti? Siamo noi così al verde di prove,
di argomenti, che dobbiamo accettare l’origine pagana
che agli Esseni si vuole assegnare? Fortunatamente,
nol siamo; e che nol siamo veramente, non è da ora
che il potete vedere; non è da ora che noi dobbiamo
affrontare la grande questione della <i>origine</i>. Se ne ho
fatto menzione da ora, sapete, o signori, perchè? Perchè
questa strana, questa folle pretensione, non d’altro prendeva,
a così dire, le mosse, che dal fatto di una concordanza
etimologica, da una pretesa identità di vocabolo.
Vedete che cosa vuol dire una falsa etimologia. Eccone,
gli effetti. E quali effetti! La più grande mentita alla
istoria; la più solenne contradizione ai principii più ricevuti;
la più grande eresia storica che sia mai uscita da
labbro mortale. Aveva io ragione di crollare, anzi tutto
coll’etimologia, le basi degli avversi sistemi? Aveva io
ragione di attaccarmi corpo a corpo alle parole, e bandire,
per così dire, una guerra gramaticale? Guerra che ha
forse avuto presso di voi l’aria di puerile, di sofistica,
di pedantesca; ma che pure è suggerita imperiosamente
dall’assunto, e che noi con queste parole abbiam condotto
a buon fine.</p>

<p>Prima però di chiudere questa discussione sul valore
del nome Esseni, non possiamo tacere di un dotto
Israelita vivente, distinto non meno per l’insigne officio
che egli onora, che per la scienza e l’erudizione sua vastissima.
Egli è questo l’illustre signor S. J. Rapoport,
Rabbino maggiore di Praga. Egli, nel suo gran Lessico
Rabbinico, <i>Ereh Millim</i>, e di cui solo una brevissima
parte mandò già alla luce, tocca del significato del nome<span class="pagenum"><a name="Page_31" id="Page_31">[31]</a></span>
<i>Esseni</i> ove ragiona del vocabolo <i>Iso</i>, che s’incontra di
frequente nel Talmud; ch’egli fa derivare dal greco ισος
<i>Amico</i>, <i>Confidente</i>, e da cui, egli dice, <i>si trae a buon
diritto uno dei due soli significati plausibili del nome
dell’antica società degli Esseni</i>.<a name="FNanchor_10_10" id="FNanchor_10_10"></a><a href="#Footnote_10_10" class="fnanchor">[10]</a> Egli ci promette di
meglio svolgere il suo concetto al vocabolo <i>Haber</i>. A
noi torna sommamente gradevole il poter annoverare
il dottissimo uomo tra quei che vorrebbero vedere nei
<i>Haberim</i> del Talmud gli Esseni medesimi, siccome pare
volere accennare l’illustre israelita, e se male non ci
apponiamo, egli è questo un nuovo omaggio a quella
identità essenico-farisaica che sarà obbietto di perpetua
dimostrazione nel presente lavoro. Quanto al nome di
<i>Iso</i>, amico, confidente, d’onde il nome di Esseni sarebbe
derivato, non parmi trovato così felice come pare al dotto
autore. Scarsa e dubbiosa consonanza col nome di Esseni
o Essei concordemente usato dagli antichi; improbabilità
che per designare un <i>particolare sodalizio</i>, quel
termine si sia adottato che vale a significarne ognuno
qualsiasi; le allusioni che sotto il nome di Assé o Asia
vedremo fare dal Talmud alla società degli Esseni, locchè
prova come nella mente dei contemporanei meglio da
<i>Asia</i> medico, che da qualunque altro il nome suo derivasse;
sono queste, o signori, considerazioni, e tutte
gravissime, se non erro, che ci tolgono di potere sottoscrivere
alla sentenza del signor Rapoport. Non pertanto,
ella è quella che noi abbracceremmo volentieri, se altra
non fosse che meglio ci paresse riunire le condizioni
della verosimiglianza, e s’ella non è la vera, ella è certo
la migliore di quante abbiamo udito sino qui profferire.</p>

<p>Che ci resta ora, o miei giovani? Saziare gli occhi
nel dolce aspetto di verità. Trovare, additarvi che cosa
intesero gli Esseni dandosi questo bel nome che la virtù
e la sapienza loro han renduto immortale.</p>

<p><span class="pagenum"><a name="Page_32" id="Page_32">[32]</a></span></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_33" id="Page_33">[33]</a><br /><a name="Page_34" id="Page_34">[34]</a></span></p>

<div class="chapter">

<h2 class="p4">LEZIONE QUARTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Io vengo, o signori, a mantenere la mia promessa.
Il nome di Esseni deporrà questa sera ogni velo che ne
contende la vista, e tutto ci apparirà quale prima immaginaronlo
gli antichissimi Esseni. Che cosa significa
questo nome? <i>Esseni</i> (diciamolo una volta, ed all’asserzione
seguano immediatamente le prove) Esseni fu detto
da <i>Assia</i>, o Asse, che nella lingua Aramea, nella lingua
talmudica, nella lingua da Babilonia a Gerusalemme
importata e quivi a favella promossa pressochè
generale, significava <i>Medico</i>, <i>Risanatore</i>, o come dire
vogliamo in greco idioma, Terapeuta. Voi fate, o miei
giovani, le meraviglie ed avete ragione. Io non mi sono
ancora abbastanza spiegato per avere il diritto d’essere
a prima fronte creduto da voi; la mia ipotesi non ha
fatto ancora le sue prove, non vi ha presentato i suoi
certificati in buona regola per concederle incontrastato
della mente vostra l’accesso. Il vostro pensiero europeo,
occidentale, positivo, analitico, non può farsi issofatto
un’idea degli arditi, dei bruschi passaggi, delle repentine
conversioni dal senso proprio a quello improprio
di una parola; e tanto meno potrebbe al primo sguardo
afferrare tutta la serie infinita di applicazioni, di accessorj,
di ramificazioni, in cui l’Idea madre si traduce
di mano in mano; in cui, quasi in un ampio ed opaco<span class="pagenum"><a name="Page_35" id="Page_35">[35]</a></span>
mantello, si va sempre più nascondendo all’occhio dei
riguardanti. Leviamo un lembo di questo velo,&mdash;mostriamo
un raggio di quell’evidenza di cui brilla, a
senso mio, la presente interpretazione. Io dissi esser
ella eminentemente consentanea alle idee, alle forme dei
sommi, antichi predicatori dell’Ebraismo. Ma che cosa è
l’Ebraismo? L’Ebraismo non solo è una Religione, non
solo una Civiltà, non solamente una politica, una legislazione,
una letteratura; ma, tollerate che io lo dica,
ed ho prove nelle mani, è anche una Terapeutica,
un’arte, una scienza salutare. Lo è dei corpi,&mdash;lo è
degli spiriti. Lo è dei corpi in doppio modo, in doppio
senso, per doppio scopo. Pel primo, ella non fa che
antivenire coi suoi celesti preservativi i mali onde i popoli
vanno afflitti; ella promette per bocca di quanto ha
di più adorabile, <i>che tutte le piaghe, le infermità dell’Egitto
sarebbero senza possa sopra i suoi fidi seguaci;
che Dio, ne sarebbe il grande archiatro, il gran medico, il
gran Terapeuta</i>.<a name="FNanchor_11_11" id="FNanchor_11_11"></a><a href="#Footnote_11_11" class="fnanchor">[11]</a> Ella annunzia, qual conseguenza del
culto di Dio, <i>il pane e l’acqua salutiferi, la remozione
d’ogni malore, non orbamento, non sterilità, e sopratutto
una vita longeva</i>; ella, infine, tutto il suo culto adombra
sotto una frase che l’idea ci offre viva, spiccata, di una
salutar disciplina; anzi, che significa a dirittura Terapeutica
nel nome, o signori, di <i>Terafim</i>, la quale comecchè
rivolta fosse ad uso idolatrico, pure in principio alla
fede vera appartenne, e il magistero degli oracoli divini
e tutto l’insieme del culto valse a designare;&mdash;in quella
guisa che <i>Kesem</i>, e forse per avventura anche <i>Nahas</i>,
prima di essere espressioni colpevoli e termini idolatrici,
furono vocaboli innocentissimi di religione;&mdash;in
quella guisa che l’idolatria stessa non è che abuso e
adulterazione ed apoteosi parziale di un principe ortodosso.
Ella annunzia per bocca di Salomone, che le sue<span class="pagenum"><a name="Page_36" id="Page_36">[36]</a></span>
dottrine, il suo culto, sarebbero il palladio della salute corporea,
e l’antidoto più efficace contro di ogni maniera
infermità,<a name="FNanchor_12_12" id="FNanchor_12_12"></a><a href="#Footnote_12_12" class="fnanchor">[12]</a> ed in questo senso, o signori, ella è interna,
occulta, indiretta operatrice di sanità. Chi volesse
di questo pronunziato sindacare il valore, chi volesse, al
lume eziandio naturale, indagare di questi influssi le
cause, troverebbe occasione di belle e amabili speculazioni.
Montesquieu, e prima e dopo di esso moltissimi
come lui, comecchè non così di reciso, videro nel clima,
e poi nelle <i>Istituzioni</i>, la causa delle grandi e delle infinite
varietà etnografiche fra popolo e popolo. Curiosissimo,
poi, sarebbe studiare delle varie Religioni gli svariatissimi
influssi sul corpo dell’uomo, e quella predicare
sovrana tutrice dell’umano benessere, che più al segno
si avvicina. Dico cotesto per persuadervi come le vantate
pretensioni che udiste poc’anzi, non siano aerei edifizi
che non poggino sovra basi reali e ferme.</p>

<p>Certo, o signori, questa Igiene per così dire trascendentale,
estolle il capo sino al più sublime dei cieli,
e certe segrete armonie suppone tra il corpo e lo spirito,
le quali la scienza non sospetta nemmeno: ma se il
capo si erge al cielo, i piedi posano in terra; se i suoi
principj sono sovraumani e sovrasensibili, i suoi effetti, le
sue leggi di second’ordine, il suo teatro, la sua applicazione
sono sensibili, sono palpabili, nè la scienza li revoca
in dubbio. Ma qui non si ferma il carattere per così
dire terapico di nostra fede. Ella non è soltanto come
vedeste un’Igiene, non solamente contra i morbi assicura
e guarentisce, ma i morbi combatte sopravvenuti, ma la
salute restituisce perduta, ma ella è una vera e propria
Terapeutica che lo scopo suo prosegue con due ordini di
mezzi.&mdash;Sono i primi mezzi naturali, scoperti, naturali
medicamenti che il genio enciclopedico universale
delle antiche Religioni restrinse ed accolse in grembo ai<span class="pagenum"><a name="Page_37" id="Page_37">[37]</a></span>
tempj, fece banditori primi i Sacerdoti, ed a cui il
carattere sacro appose, al primo apparire, di religioso e
divino trovato. Sono i secondi quei mezzi cui l’arte
umana verrebbe meno; sono quella dittatura instantanea
che l’uomo ispirato assume, Dio consenziente, sopra il
Creato; sono la taumaturgia propriamente detta; sono le
guarigioni prodigiose del Vecchio Testamento; è Elìa, è
Eliseo nell’atto di riaccendere la fiaccola che è per
spegnersi nel povero infante. Chi furono, di questa
doppia Terapìa, umana e divina, gli organi, i professori?
Furono i Sacerdoti ed i Profeti.&mdash;I Sacerdoti,
che più dimessamente procedono, e l’arte principalmente
considerano e praticano dal lato umano; i Profeti a cui
spetta per eccellenza la medicina straordinaria taumaturgica,
che, nuovi Prometei, rapiscono di tratto in tratto
il foco celeste per riallumare la lampada della vita. Vedete
però, o miei giovani! sacerdozio e profetismo
conscj ambedue delle prerogative, non vogliono rivali,
non tollerano che altri l’impero divida che esercitan sui
corpi. Non fu accademia così ostile alla importazione di
nuove teorie, alla consecrazione di nuovi farmachi, che
più nol fossero Sacerdoti e Profeti contro la medicina
non officiale, non sacra, non religiosa. I Re d’Israele
sono presi a biasimare perchè, piuttosto che consultare
il Signore, gissero a interrogare la scienza spuria dei
medicastri (Croniche II, Cap. XVI, 12), e, se crediamo ai
nostri dottori, Ezechia Re santo avrebbe soppresso un intero
trattato di Medicina che sotto il gran nome si ammantava
di Re Salomone; ed allo stesso Ezechia affetto
di scabbia, non sdegna il grande Isaia di prescrivere egli
stesso quell’impiastro di fichi che ridonargli doveva la
sanità. Ma Profeti e Sacerdoti cessarono.&mdash;Cessò forse
la Medicina religiosa, nel doppio suo genio naturale e
divino? si estinse forse con essi, o trasmigrava nei successori<span class="pagenum"><a name="Page_38" id="Page_38">[38]</a></span>
dei Profeti, dei Sacerdoti? Così è, ai Profeti,
al sacerdozio tenne dietro il Dottorato, e il Dottorato
raccolse di ambedue il retaggio nella doppia Medicina
naturale e miracolosa che insegnava ed esercitava
congiuntamente. Naturale nelle infinite vestigia che di
essa reca il Talmud, e tutta l’enciclopedia rabbinica
dei primi secoli; arte se volete meglio che scienza, cieco
empirismo anzi che principj e metodiche deduzioni, ma
pure, o signori, tutti di medicina gli officj e tutte le
parti; prodigiosa però in quelle guarigioni portentose
taumaturgiche che sono, a così dire, uno strascico dell’Èra
profetica, e che l’impero rivelano non del tutto
dismesso dell’uomo perfetto sovra le forze create, che la
Genesi augurava sin da principio (Genesi I, 28).<a name="FNanchor_13_13" id="FNanchor_13_13"></a><a href="#Footnote_13_13" class="fnanchor">[13]</a> Ora,
questa duplice Terapia, quest’uso simultaneo di mezzi
così dispari, di semplici e di scongiuri, di virtù naturali
e di angeliche potestà, questa terrena e celeste farmacopea,
ella è, sappiatelo a dirittura, ella è il più
vistoso, il più manifesto distintivo della scuola che togliemmo
a studiare. Non è da ora, o miei giovani, che a
noi è dato il vederlo; ma verrà tempo, e non è lontano,
in cui queste cose ci saranno manifeste. Vedrete gli Esseni
a questa duplice Terapia dar opera solerte; li vedrete
studiar sulla natura, sulle virtù dei semplici e sulla composizione
dei farmachi; li vedrete studiosi sui libri della
recondita Medicina dagli avi loro trasmessa; li vedrete
in una parola <i>Esseni</i> in tutta la forza della parola, che
è quanto dire <i>Medici</i>&mdash;Medici, risanatori per eccellenza.</p>

<p>Questo è il primo senso in cui si dissero gli Esseni
medicatori e Terapeuti. Ma non vi fu un altro,
che il primo immensamente sopravanza in altezza, in
nobiltà? Sì, vi fu; e tanto il primo trascende per ogni
verso, quanto l’animo il corpo trascende, quanto la sanità,<span class="pagenum"><a name="Page_39" id="Page_39">[39]</a></span>
la purità e la interna armonia dello spirito, quelle
vincono di gran lunga che il frale riguardano. Gli Esseni
non furono soltanto i Medici del corpo, ma Medici
si dissero pure dell’animo umano. Era egli cotesto
nuovo officio, nuovo vocabolo nella lingua religiosa
dell’Ebraismo? Dite piuttosto che era antichissimo;
che la Bibbia rigurgita di simili esempi; che lo spirito
non meno che il corpo fu sempre dall’Ebraismo
considerato siccome un ente che a tutte le vicissitudini
soggiace, buone e triste, della vita; che ha la sua
salute, le sue infermità, le sue crisi, le sue cadute, le
sue ristorazioni, e quindi una vera e propria scienza
mediatrice. Ma dite piuttosto che univoci attestano di
queste idee predominanti i Profeti; che lo attesta Davide
quando chiedendo la remissione delle colpe, e la rigenerazione
dell’animo suo, chiede farmaco e guarigione,
<i>Guarisci l’anima mia, chè a te peccai</i>;<a name="FNanchor_14_14" id="FNanchor_14_14"></a><a href="#Footnote_14_14" class="fnanchor">[14]</a> che il Perdono
è da Isaia dichiarato qual suprema sanatoria;<a name="FNanchor_15_15" id="FNanchor_15_15"></a><a href="#Footnote_15_15" class="fnanchor">[15]</a> che lo
stesso Isaia parlando nel nome di Dio, ci presenta il peccatore
amnistiato qual malato medicato e guarito<a name="FNanchor_16_16" id="FNanchor_16_16"></a><a href="#Footnote_16_16" class="fnanchor">[16]</a>, che lo
attesta, infine, Geremia e quasi al sommo reca la forza
dell’argomento, quando il Profeta istruttore chiama col
nome istesso di <i>Rofé</i>, Medico; e farmaco dice per avventura
e teriaca preziosa la dottrina di lui.<a name="FNanchor_17_17" id="FNanchor_17_17"></a><a href="#Footnote_17_17" class="fnanchor">[17]</a> Sono elleno
men di questi frequenti, meno di queste eloquenti le
prove che dai Rabbini si traggono? Hanno eglino con
manco predilezione usate in questo senso traslato, in
questo senso metaforico l’idea, il vocabolo di Medicina
e i suoi derivati? Sarebbe ignorare assolutamente dei
Dottori la fraseologia, il disconoscere di questa Idea,
di questi traslati, gli esempj parlanti. Volete sapere che
cosa sono le religiose dottrine per i nostri Rabbini?
Sono potentissimi cardiaci pei cuori infermi; sono collirj
pegli occhi oftalmici, e antidoto, in breve, efficacissimo<span class="pagenum"><a name="Page_40" id="Page_40">[40]</a></span>
contro ogni malore. Ho io bisogno di avvertirvi
che così magnificando delle religiose dottrine i privilegi
a tutt’altro intendevano che ad una vera e propria
virtù curativa? Voi già comprendete, o signori,
a che cosa si allude. Si allude sotto il corpo allo spirito,
si mira a traverso le infermità corporali, a quelle
infermità che affliggono la parte migliore di noi medesimi:
all’occhio della mente ottenebrato, al cuore fatto
recesso d’ogni vizio. Che più, o signori? Se un dottore
trova agli ignoranti della legge difesa nel dì della Resurrezione,
egli chiama questo trovato Medicina, <i>e trovai
per loro guarigione nella legge</i>:&mdash;se il pregio si vuol
accennare trascendente di uno studio disinteressato, <i>Farmaco</i>
si dice cotesto di vita Eterna, <i>Sam haim</i>; come
tossico mortale si dice il suo contrario, ch’è quanto dire
ministero religioso sostenuto per argento, <i>Sam ammavet</i>.
Che volete di più? Non solo è il linguaggio tal quale ve
lo descrivo, non solo idee siffatte di Terapia ricorrono
ad ogni tratto, e più che non dissi ne riboccano gli antichi
rabbinici monumenti; ma ciò che infinitamente
si lascia dietro ogni prova, ciò che è lo specchio vivo e
parlante dell’Essenato salutare e medicativo, è l’attitudine
esteriore&mdash;sono le forme curiosissime, sono gli atteggiamenti
espressivi, parabolici, figurativi, che prendeva
talvolta il dottorato insegnante. Avete udito d’Isaia
che seminudo percorre le vie di Gerusalemme, ed in sè
raffigura gli Ebrei da esso vaticinati, che fuggono dalla
spada babilonese? Avete mai letto di Ezechiele che, in
realtà o in visione, si giace or da un fianco or da un altro,
e i cibi ingolla che l’umor satirico divertirono per lungo
tempo del filosofo di Ferney? Or bene&mdash;non dissimili
da queste immagini parlanti ci offre talvolta il dottorato
mimiche rappresentazioni, e la medicina n’è il subbietto.
Vedete questo rivendugliolo che, andando attorno<span class="pagenum"><a name="Page_41" id="Page_41">[41]</a></span>
per i villaggi che coronano <i>Sippori</i>, non rifinisce di gridare
a squarciagola e quasi con piglio ciarlatenesco&mdash;chi
vuol della vita lo elisire, venga e compri? <i>Man bae
lemizban sam haim.</i> Chi è costui e quale è il mirabilissimo
specifico che proferisce? È un farmacista, dice
semplicemente il Medrasce, e nulla dell’esser suo aggiunge
di più. Ma il farmaco che cosa è? Il farmaco
ve lo darei in mille a indovinare. Pure se punto vi cale
saperlo, salite qui.&mdash;Il pseudo farmacista è già nelle
stanze entrato di un dottore il quale affacciatosi al noto
grido, gli fece cenno dalla finestra, salisse pur su, che
un confratello avria trovato con cui alternare i saluti e
le soavi parole. Che cos’è, o gentil farmacista il Farmaco
che tu ci vendi? Alla quale domanda ratto trasse fuora
un salterio che sottopose agli occhi del dottore, dove questi
detti si leggono significanti&mdash;<i>chi è l’uomo che ami
la vita, che giorni chiegga per esser felice? La lingua
sua guardi dal male, le labbra dalla menzogna, ec.</i>
(<i>Vaicra Rabba, sez. XVI.</i>) Ecco il farmaco vantato. E
pure, qual vero e proprio farmaco lo bandiva per terra e
castello. E pure, a quel grido gran calca fattaglisi intorno
di incettatori, la innocente frode per avventura disvelava,
e testo prendeva di là ed occasione a moralizzare le
turbe, in quella guisa che il fondatore del Cristianesimo
ci dipingono gli Evangeli andando attorno per le campagne
e le moltitudini accorrenti concionando di tratto
in tratto dalla sommità di un poggio.<a name="FNanchor_18_18" id="FNanchor_18_18"></a><a href="#Footnote_18_18" class="fnanchor">[18]</a> Vi pare che sia
abbastanza decisivo cotesto esempio? E pure una circostanza
vi manca sapere, ed è la più concludente. E
quale è, o signori? É il nome vero, il vero ufficio e il
vero carattere dello pseudo farmacista. Già voi sospettate
che qualche cosa di più nobile sotto i panni si asconda
del cerretano: già i fatti presenti parlano troppo in favor
mio; ma la provvidenza ci serbava ancor più.&mdash;Per<span class="pagenum"><a name="Page_42" id="Page_42">[42]</a></span>
una di quelle singolari coincidenze che nei libri rabbinici
si dànno in mille volte, ciò che implicito rimase nel
<i>Medrasce</i>, trovammo esplicito nel Talmud; ciò che col
nome fittizio, supposto, quivi si designa di <i>Rohel</i>, col
vero e genuino nome si accenna nel Talmud. In una
parola, nel fatto stesso, ma più brevemente dal Talmud
raccontato, il <i>Rohel</i> non è più <i>Rohel</i>, il cerretano non
è più cerretano, ma è un vero e proprio dottore, un
vero e proprio Fariseo, nomato <i>Alessandro</i>.</p>

<p>Aveva io ragione quando diceva, il concetto che
suggerì l’appellazione di Esseni, profonde, vaste gettare
le radici nei Profeti e nei Rabbini, nella Bibbia e nella
tradizione? Io credo, e non è troppo presumere, che
queste prove da sè basterebbero. E pure non sono le
sole; vi sono analogie, vi sono concetti, vi sono appellazioni
non dissimili nell’istesso paganesimo. Che dire
della Biblioteca Egiziana? Domandatene ad Orapollo e
poi a Bossuet, che la narrazione ne riferiva. Essi attestano
concordi, come le Biblioteche si chiamassero in
Egitto con nome che in quella lingua suonava medicina
dell’anima. Domandatene Diodoro Siciliano. Egli parlando
del sepolcro di Osimandia, vi dirà che tra gli appartamenti
di quel palazzo era una sacra Biblioteca alla
quale queste parole soprastavano incise: <i>Medicina dell’anima</i>.
E per ultimo, le buone ragioni si guadagnarono
i buoni autori;&mdash;la buona causa trovò buoni avvocati
che la difendessero. S. Epifanio, che conobbe il
vero, e amore del nuovo trasse fuori del cammin dritto;
il sig. Munk, che nella <i>Palestina</i> alla interpretazione
nostra fa ossequio; il <i>Salvador</i>, che esplicitamente vi
assente nella grandiosa sua opera <i>J. C. et sa doctrine</i>,
ed altri molti che sarebbe lungo annoverare; tutti intesero
egualmente nel vocabolo di <i>Esseni</i> quel concetto
di sublime, di superlativa <i>Terapeutica</i>, che noi v’intendemmo;<span class="pagenum"><a name="Page_43" id="Page_43">[43]</a></span>
tutti vi prestarono ferma e ragionevol credenza:
<i>a guisa del ver primo che l’uom crede</i>. Ella è,
infine, una deposizione il cui valore non sarebbe possibile
dissimularsi. Non è da ora che non possiamo insistere
sulla identità originaria degli Esseni coi Cabalisti.
Sull’autorità di scrittori gravissimi, ci permettiamo aggiungere
quanto verrà più a lungo trattato nel corso di
questa istoria, ponendone i titoli in una luce che non
si potrebbe più sfolgorante. Intanto non è fra gli ultimi
indizii che a questa identità ci conducono, il fatto per più
d’un verso eloquentissimo, che nel Zoar il nome di <i>Assia</i>
vien conferito a un dottore Cabbalista; e ciò che è più,
nel senso che qui si accenna, di medico spirituale, di
Risanatore delle anime. E tanto si legge in quell’opera
a proposito di R. Samlai (<i>Zohar, vol. III, 75, 2.</i>)</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_44" id="Page_44">[44]</a><br /><a name="Page_45" id="Page_45">[45]</a></span></p>

<div class="chapter">

<h2 class="p4">LEZIONE QUINTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">L’origine degli Esseni doveva essere, voi lo sapete,
subbietto delle nostre ricerche, quando il nome fosse
stato da noi rintracciato che il nostro istituto contraddistinse.
Questo nome, o Signori, la derivazione di questo
nome fu da noi recata a quella evidenza che si poteva
maggiore. Qual’è ora il compito nostro? Io già vel diceva.
Ella è la origine, la origine storica dell’Essenato, l’epoca
della sua formazione, le cause che precedettero al suo
nascimento, il luogo d’onde prima trasse i natali. Era
la prima disquisizione, più ch’altro, gramaticale. È la
presente, ricerca storica, e ricerca gravissima.</p>

<p>Noi abbiamo di fronte, non amici da abbracciare,
ma nemici da combattere. Noi avremo il paradosso, il
pregiudizio, la mala fede da superare, pria di poter penetrare
nei vestiboli di verità. Quali sono questi pregiudizj?
Eglino sono così svariati di forme, come sono eguali
in bruttura. Egli è, in primo luogo, il pregiudizio <i>Pagano</i>;
che è quanto dire l’origine pagana gratificata
allo istituto più ebraico che abbia mai esistito. Chi lo
avrebbe pensato? Chi avrebbe detto che di origine <i>pagana</i>
dovesse supporsi lo <i>Essenato</i>? E pure nulla di più
vero, di più dimostrato. Egli è il <i>Buhl</i>, il celebre storico
della Filosofia, che ne fa fede. Grazie al cielo, non
è il Buhl che noi dobbiamo combattere. Non è egli
l’autore di paradosso siffatto; ma egli lo ha registrato,<span class="pagenum"><a name="Page_46" id="Page_46">[46]</a></span>
gli ha dato luogo nella sua istoria; e se la memoria non
erra, non l’ha, come pure avrebbe dovuto, sotto il peso
schiacciato della sua autorità. Quale è la causa di tale
aberrazione? Su quai fondamenti, su quai pretesti riposa
la pagana derivazione? Io credo che non sia difficile
indovinarlo. Voi vedrete quando del culto ragioneremo,
e delle adorazioni degli Esseni, come fuggito non abbiano
costoro ai morsi della più svergognata calunnia. Voi li
vedrete, sopra basi inconsistenti accusati, processati e
per peccato condannati d’<i>Idolatria</i>; li vedrete posti al
bando del Giudaismo, e le note contender loro e le prerogative
di Monoteisti e di Ebrei. Li vedrete, in una parola,
accusati di prestare idolatrico omaggio al <i>Sole nascente</i>.
Noi vedremo allora di che sappia l’accusa inconsiderata;
noi rivendicheremo la bontà, la purità della loro credenza.
Ma che cosa si esigeva di più per porre gli intemerati
Esseni in mala voce, per additarli al mondo quali idolatri,
e la fama accreditare tra i contemporanei, tra i posteri,
di una origine viziosa, di una origine pagana? Voi vedete
le basi vacillanti dell’accusa. Avrò io mestieri di spendere
parole soverchie a giustificarli? Dovrò io ricordare le atroci
calunnie onde furon bersaglio le israelitiche credenze,
siccome allora vi accennai, che del culto Samaritano
tenevamo parola? Dovrò dirvi dell’adorazione del firmamento
che non pochi tra i Poeti Latini favoleggiarono dei
nostri proavi; del teschio che, al dire di essi, nel recesso
si adorava del Tempio di Dio, del famoso Asino che il
gran Tacito non dubitava di erigere a sommo obbietto
del nostro culto?</p>

<p>Or, che miracolo se gli Esseni pur essi del grande
onore parteciparono di subire le accuse pagane, e se
nell’accusa furono involti pur essi del popolo nostro, essi
che del popol nostro la più eletta parte formavano e la
più santa?</p>

<p><span class="pagenum"><a name="Page_47" id="Page_47">[47]</a></span></p>

<p>Ma un altro, credo, e non lieve pretesto, potè l’adito
schiudere alla imputazione mostruosa; voglio dire, o miei
giovani, di un passo di Flavio concernente gli Esseni,
che tratto a peggior sentenza ch’egli non dice, commentato
dall’ignoranza e dalla malizia, potè per un istante autorizzare
la insensata imputazione. E quale è il passo di
Flavio? Egli è quello ove, parlando della essenica scuola,
e precisamente nel lib. XII delle Antichità, quella definisce
come una setta di <i>Giudei Pitagorici</i>. Il nome di
Pitagorici non fu invano pronunziato. Egli avrà sedotte le
menti superficiali, egli avrà fatto vedere ciò che Giuseppe
non vi ha posto giammai, ch’è quanto dire l’origine
pagana. E pure, quant’era facile comprendere Giuseppe
senza costituirlo reo di tanta enormità! Che voleva dire
Giuseppe? Egli voleva far comprendere ai suoi lettori,
ch’è quanto dire al mondo pagano, ai Romani, ai Greci,
a tutti quelli che degli Ebrei nulla sapevano che non
fosse dalla passione travisato, che cosa fosse quel bellissimo
istituto di cui egli, il grande istorico, si professava
il ferventissimo ammiratore. Egli lo dice un Istituto Pitagorico
foggiato all’ebraica. Egli lo dice un Pitagorismo
israelitico, un Pitagorismo ortodosso, siccome Filone
fu detto <i>Platone filonizzante</i>, siccome Porfirio chiamò
lo stesso Platone un <i>Moisè atticizzante</i>.</p>

<p>Aveva egli ragione così giudicandolo, è ella esatta
la sentenza di Flavio? Noi in seguito lo vedremo. Ma
quanto non dobbiamo noi l’ignoranza ammirare, ammirare
la mala fede di chi le parole di Giuseppe innocentissime
torse a così rea sentenza?</p>

<p>Noi non saremo i detrattori degli Esseni. Non saremo
nemmeno i loro adulatori. Non diremo neppure come
da taluno fu detto, che Pitagora essendosi recato, come
ognun sa, in Oriente, colà cogli Esseni s’incontrasse,
che ne adottasse i principj, che l’Italico sodalizio erigesse<span class="pagenum"><a name="Page_48" id="Page_48">[48]</a></span>
poi sul modello di quel di Solima. Questo fu detto, e
caldamente propugnato dai Frati Carmelitani, i quali
vedendo nell’Essenato l’origine del loro ordine, vollero
fare altresì di Pitagora un copista dei loro supposti antenati,
e Carmelitano pur esso coi <i>tria vota substantialia:
obbedienza, povertà e castità</i>.<a name="FNanchor_19_19" id="FNanchor_19_19"></a><a href="#Footnote_19_19" class="fnanchor">[19]</a> Novelle son queste
da muovere a riso, nè più seria meritano veramente nè
più lunga disamina.</p>

<p>Potremo dire lo stesso di altra origine che l’ingegno
moderno pegli Esseni fantasticava? Io credo che più
profonda cotesta si esiga e più protratta disquisizione. Il
nome, il tempo, la fama dell’autore vogliono che noi
alcune parole ci spendiamo d’intorno. Qual’è il nome?
Il nome non potrebbe essere nè più famoso nè più interessante,
e (aggiungo volentieri) nè più specchiato nè più
caro al popol nostro. Egli è il <i>Salvador</i>, che primo tra
gli Israeliti francesi dei tempi nostri, salì sulla breccia,
e tutto il fuoco sostenne il primo delle falangi avversarie.
Il tempo fu quello dei grandi religiosi dibattimenti della
Francia moderna. L’opera è quella che più fama destò
di sè in Europa, e soprattutto in Allemagna, ove precorse,
ove augurò la terribilissima scrittura dello Strauss.</p>

<p>Or bene, nella <i>Vita di Gesù e la sua Dottrina</i>, il
nostro <i>Salvador</i> dal proprio têma? condotto, scende a
parlar degli Esseni. Egli chiede a sè stesso degli Esseni
l’origine; e qual ne segue risposta? Certo non tale quale
per noi si vorrebbe. Egli chiede del tempo, ed il tempo
egli lo vede, durante la invasione Siriaca, quando i successori
di Alessandro osteggiarono aspramente il popolo
nostro, e sotto Antioco in ispecie. «<i>Son origine la plus
probable</i>, dice il Salvador, <i>remonte à l’époque de
l’invasion des Syriens.</i>» Quali le cause che allora lo istituto
creavano? Non sono cause propriamente, dice il
Salvador, ma piuttosto <i>fortuito concorso di circostanze</i>.<span class="pagenum"><a name="Page_49" id="Page_49">[49]</a></span>
«<i>È una turba</i>, sono sue parole, <i>è una turba di famiglie
che rovinate dalla guerra, desolate dalla continua violazione
dei luoghi sacri, e degli atti alla credenza loro
oltraggiosi, ai quali venivano costretti; vanno in cerca
di un asilo nelle regioni alpestri della Giudea.</i>» Quale
è l’origine del loro culto? Eccolo qual ei ce lo narra.
«<i>È l’impossibilità di compiere in quelle solitudini,
riti e sacrifizj, o, come dire si voglia, il culto esterno,
ella è cosifatta impossibilità che l’animo rivolse ad
un’altra specie di culto, ad un culto più interno, alla
continua elevazione dello spirito, mercè la pratica della
giustizia e gli offici di carità.</i>»&mdash;D’onde poi, secondo
il Salvador, quella singolare comunanza di beni, che fu
peculiare distintivo dell’Essenato? Quali le cause che la
produssero? Furono, ad udirlo, «<i>l’incertezza della vita,
minacciata mai sempre dalla spada nemica, fu la
necessità di provvedere di sostentare tanti vecchi,
tante donne, tanti fanciulli</i>.»&mdash;Ecco le cause, conclude
trionfalmente il Salvador, che ispirarono loro la
comunanza dei beni, che la stabilirono allora e poi in
seno agli Esseni, e ch’egli dice nel suo idioma «<i>ne tarda
pas à devenir une règle principale de leur institut</i>.»&mdash;Noi
abbiamo parlato del Salvador, come d’uomo si conviene
della sua tempra, del suo ingegno. Noi gli abbiamo
tributato elogi non ipocriti, non servili e non avari.
Ma noi abbiamo perciò stesso la libertà pienamente acquistata
di sindacare la bontà, la ragionevolezza delle sue
dottrine. Mi duole il dirlo, il Salvador ha soggiaciuto al
genio predominante del suo paese, del suo tempo, e più
assai al genio dei suoi vicini Tedeschi. Egli sente, come
essi, alto profondo orrore di tutto quello che per poco
trascende le età più moderne della istoria; egli è uno
di quelli che i tempi, gli uomini, gli istituti più antichi
modernizzarono; egli è uno dei grandi atleti che stringendo<span class="pagenum"><a name="Page_50" id="Page_50">[50]</a></span>
a così dire tra poderose ritorte le statue, i monumenti,
che sorsero all’aurora dei secoli, si sforzano e
sudano e si affaticano a tirarli a tempi a noi più vicini;
egli è uno di quelli che fanno vedovi i primi secoli dei
fatti più illustri, degli uomini più venerandi; che fanno,
nell’ordine della cronologia, ciò che le moderne
nazioni civili fanno in ordine allo spazio, togliendo obelischi,
sfingi, sarcofagi e d’ogni maniera anticaglie, a
quei paesi ove l’arte li generava, e decoro illustre ne
fanno di musei, di biblioteche, di capitali. Egli è di
quelli che fanno il vuoto nelle origini, e gli uomini e i
fatti condensano, accalcano in angustissimo spazio di
tempo, con quanta sapienza e ragione, non so.</p>

<p>Fuori dei tempi antichi, ogni romanzo è buono a
costoro. Anzi, la storia sol perchè è antica, è romanzo,
e il romanzo solo perchè è moderno, è la istoria.&mdash;Io
ho detto romanzo, e lo mantengo. La teoria del Salvador,
con sua buona pace, non è che romanzo. E se
vi aggrada come me osservarlo, vedetelo immantinente.
Io potrei appuntare per primo il Salvador, non di plagio,
chè la di lui probità letteraria me lo contende, ma di
aver disdetto, voglio credere involontariamente, l’onor del
trovato a chi si appartiene. Potrebbe dire una critica
meticulosa, che male non avrebbe fatto il Salvador a
narrarci chi fu il primo a porre innanzi la ipotesi menzionata;
a dirci, che fu il <i>Drusio</i> colui che primo gliene
offriva l’idea; che fu esso che andando in cerca, siccome
noi dell’origine degli Esseni, insegnava come questa si
dovesse riporre ai tempi d’<i>Ircano Asmoneo</i>, quando la
parte perseguitata si ricovrò nei deserti, e colà di buon’ora
s’assuefece ad un tenore di vita durissimo, nel quale dipoi
perseverò volentieri. Il sistema del Drusio non è quello,
ben io m’avveggo, del nostro Salvador, il quale differisce
siccome udite in ordine al tempo, e risale ad un’epoca<span class="pagenum"><a name="Page_51" id="Page_51">[51]</a></span>
non di poco anteriore a quella dal Drusio seguita. Ma
finalmente, che cosa non hanno di comune i due sistemi,
ove si eccettui la differenza notata? Io ardisco dire che
hanno tutto in comune, e che bene avrebbe fatto il
Salvador a dividere con chi di ragione la responsabilità
del sistema. Egli però nol fece, nè io insisterò di soverchio.
È egli almeno probabile, è egli almeno accettabile
il sistema dal Salvador propugnato? Io gli chieggo del
culto essenico la origine, ed egli l’impossibilità mi
addita dei sacrifizj e del culto esteriore; al quale ei dice,
un culto più elevato si sostituì <i>in ispirito e verità</i>.&mdash;Di
buona fede è egli questo raziocinare per filo e per
segno? Che cosa suppone il ragionamento Salvadoriano?
Suppone, se io non erro, che nè sacrifizj nè culto
esteriore appo gli Esseni esistesse. Che se così non fosse,
che cosa suonerebbe questa sognata sostituzione? Io dico
dunque che lo suppone.&mdash;Ma che dice la Istoria, alla
quale ogni reverenza si dee ed ogni ossequio? Conferma
ella la ipotesi del Salvador, ed una setta negli Esseni ci
raffigura quale egli ce la dipinge, destituita di culto esteriore
e di sacrifizio? Nulla affatto. La storia parla alto,
parla solenne contro la teoria irriflessiva del Salvador,
ed un amore ed uno studio ci offre presso gli Esseni
del culto esterno, da disgradarne ogni più raffinata e
squisita pietà. Ma che volete? Il Salvador pecca per
troppa bontà. Egli ama gli Esseni, egli li stima, nè confine
egli pone alle lodi che al bello Istituto profonde nel
suo libro: epperò gli dà troppo del suo, epperò di quelle
vesti li abbiglia che più talentano al suo genio filosofico,
al suo gusto, al suo favorito sistema. Epperò li va profumando
con quegli unguenti razionalistici che ponno
farli accogliere, festeggiare nei dotti consessi. Rimane
però a sapersi se del presente generoso gli Esseni si
chiameranno contenti.&mdash;Io proseguo e chieggo al Salvador:<span class="pagenum"><a name="Page_52" id="Page_52">[52]</a></span>
d’onde, secondo voi, la comunità degli averi? Che
cosa risponde il Salvador?&mdash;Dalla incertezza della vita,
dalla necessità di provvedere a tanti vecchi, a tante
donne, a tanti fanciulli.&mdash;Eppure il mondo non l’aveva
finora capita così. Si credeva finora che nulla vi fosse di
più egoista della <i>necessità</i>, nè di più avaro della <i>miseria</i>.
Si credeva finora che l’abnegazione, la generosità, e
soprattutto il rinunciamento assoluto di ogni bene, non
albergassero precisamente colà, ove la fame manda i suoi
orribili latrati, e dove la prepotente mano del bisogno,
stringe i cuori ad ogni senso di pietà, e non occorre dire
d’abnegazione. Benedetti razionalisti! Quanti miracoli
non sanno fare! Eglino ti cavano un effetto dal suo
opposto con quella disinvoltura con cui Mosè trasse
dalla rupe le acque. Ma eglino, i razionalisti, ci hanno
insegnato a dubitar dei miracoli, e questo basti perchè i
loro miracoli eziandio da noi si rifiutino.</p>

<p>Ma su.&mdash;Io voglio menar buone al Salvador tutte
le anzidette repugnanze. Voglio dire che il culto esterno
tra gli Esseni non vi fosse, e che dalla brutta fame sia
uscito fuora il più sublime prodigio di carità. Ma il
nodo gordiano non è qui. Sapete invece dov’è? È nel
passaggio da questo stato temporario, provvisorio, forzato,
ad uno stato durevole, ad uno stato definitivo, ad uno
stato volontario. Mi spiegherò ancor più. Bisogna che ci
dica il Salvador in qual guisa, per quale sconosciuta
ragione, una condizione così miserevole, così eccezionale,
così a malincuore subìta dai poveri emigrati, si tramutò,
ad un colpo di magica verga, in un’associazione regolare,
stabile, religiosa, dotta e venerabile, come fu quella che
veggiam negli Esseni. Se questo il Salvador non ci narra,
se egli non ci svela il transito miracoloso, sapete che
cosa io crederò? Io crederò che non appena rimossi gli
ostacoli, non appena gli impedimenti sgombrati, non<span class="pagenum"><a name="Page_53" id="Page_53">[53]</a></span>
appena restituita la pace e la libertà, non appena le vie
si dischiusero del ritorno ai poveri fuoriusciti, che ognuno
riedendo pacificamente a casa sua, avrà ripreso il godimento
degli antichi diritti; e l’esercizio delle prische
faccende. Ecco che cosa credo, ecco quello che suggerisce
il più comunale buon senso. Per trasformare un’orda
di fuorusciti in un istituto ammirando quale fu l’Essenato,
ci vuol altro che parole! Ci vuol ragioni! E che
cosa ci dà in compenso il Salvador? In qual guisa si
districa egli dagli intricatissimi lacci?&mdash;Ecco, come:
Quello stato, egli dice, era provvisorio, era precario,
ve lo confesso. Udite pellegrinità di trovato. Ma, egli
aggiunge in sua favella: «<i>Mais ne tarda pas a devenir
une des règles principales de leur institut.</i>» Volete più?
Se più esigete, sareste davvero indiscreti. Quel <i>ne tarda
pas</i>, ch’è l’anima del concetto, è fatto proprio per contentare
anco gli ingegni più schizzinosi. Egli è proprio
un miracolo; ma un miracolo di coreografia, non dialettico
procedimento. Questo si chiama in Parigi <i>glisser sur
les questions</i>. Ma io dico piuttosto, che fa scivolare, che
fa sdrucciolare gli inesperti, e che il minor pericolo che
può incoglierci, sia quello di nulla imparare.</p>

<p>Noi abbiamo, se ben mi appongo, abbastanza crollato il
sistema del Salvador. Or bene, lo credereste? Egli è ancor
più fragile di quel che credete, e quando pure potesse
avere le superiori sembianze del colosso di Nabucco,
certo che i piedi, che le basi di creta non mancheriano.
Tali le prove, tali i fatti sono che vi addurrò, che il
sistema del Salvador riporrete certo tra gli onorati defunti.
Non lo credete?&mdash;Ebbene, o miei giovani, togliete
in mano il libro del Salvador, e la citazione osservate
alla quale tutto egli affida il peso del suo sistema, e
ditemi che ve ne pare. Non dovrebbe essere, non è egli
vero, una colonna, una piramide, un atlante? Oibò, è<span class="pagenum"><a name="Page_54" id="Page_54">[54]</a></span>
canna, e fragil canna. Qual’è la citazione del Salvador?
Egli è un passo del libro dei Maccabei, ove si narrano
i primi effetti della irruzione Siriaca in Palestina. Come
suona quel passo? Dice per l’appunto così: «<i>E si ridussero
gli sbandati Israeliti ad abitar nelle caverne ed in
ogni luogo ove potessero un asilo trovare......
Allora parecchi tra quelli che cercavano giustizia, trassero
al deserto onde abitarvi.</i>»&mdash;Qui finisce la citazione
Salvadoriana, che dal 1º e dal 2º Capitolo fu tratta
del primo libro dei Maccabei. Ma noi non sbaglieremo
dicendo che il Salvador così facendo, si affidò più a
quanto di proprio avrebbe supplito il lettore, a quanto
avrebbe la immaginazione suggerito in compimento, che
a quanto sta veramente registrato nei Maccabei. Diffatti,
a questo punto arrivati della istoria, allo spettacolo di
tanta gente che fermano stanza nel deserto, dopo le parole
in ispecie del Salvador, che cosa vi suggerisce la fantasia?
La fantasia s’impadronisce di questo dato, di questa
emigrazione dalla storia narrata, e vestendola secondo il
suo stile di colori fittizj, ed allargandola ed ampliandola,
e preoccupando il campo dell’avvenire, e parlando ove
la storia si tace, già dimostra in questo pugno di fuorusciti
il germe della grande istituzione; già ve li addita
stanziati definitivamente in quelle solitudini; già li stringe
in religiosa consorteria; già dal semplice soggiorno alla
convivenza trapassa, quindi dalla convivenza alla scelta
di una vita comune, da questa all’organamento sociale,
al culto, alle dottrine; e così di grado in grado salendo,
ed elemento ad elemento soprapponendo, fa sorgere quasi
per incanto il grande, il bello istituto degli Esseni. Io
non so se mi vorreste più generoso; ma io tutto ammetterei,
quanto può di fantastico offrirci, di gratuito, questa
ipotesi, quando almeno la base istorica, quell’esilissimo
storico addentellato, che pur or ricordammo, rimanesse<span class="pagenum"><a name="Page_55" id="Page_55">[55]</a></span>
saldo, inconcusso, rimanesse in piedi. Che sarebbe però,
dilettissimi, se pur esso svanisse; che sarebbe se il gigantesco
edifizio tutto vedessimo sull’arena fondato; che
sarebbe se tutte le nostre immaginarie scoperte andassero
miseramente in frantumi, come le fantastiche supputazioni
di colui che sopra pochi miseri vetrami la fortuna
sua fondava?&mdash;Certo che bene avremmo di maraviglia
argomento, come un ingegno svegliato, probo, erudito
come il Salvador, si lasciasse tanto aggirare dall’orror
dall’antico, tanto dagli spiriti razionalistici, sino a disconoscere
la inanità del sistema proposto. Quale è di questo
sistema la base; quel <i>quid</i> senza di che sarebbe a <i>zero</i>
ridotto; quel polline, quell’embrione d’onde si vuol tutto
l’Essenato prodotto? Egli è senza meno, e voi lo sapete,
quel nucleo d’Israeliti i quali dalla Macedone spada incalzati
si ridussero raminghi per lo deserto. Or bene.
Mi spiace per voi, mi spiace per il Salvador, mi spiace
per quei poveri Israeliti. Il preteso embrione non giunge
alla prima fase di gestazione. Il polline muore sullo stelo
per effetto di una brinata. Senza figura, quel pugno
d’Israeliti su cui si fondava così alto e immenso edifizio,
non scorsero pochi giorni che raggiunti, circuiti, assaliti,
ed infine distrutti dai Macedoni persecutori, spariscono
miseramente dalla superficie della terra. Dove son iti i
germi dell’Essenato, dove sono i primi rudimenti, dove
i portentosi sviluppi? Se ne desiate novelle, chiedete
piuttosto ai generali Siriaci, che vi mostreranno in risposta
la spada tinta di sangue. Chiedetene, se ne volete
più mite responso, alla storia stessa dei Maccabei, allo
stesso 2º Capitolo citato dal Salvador, ai versi stessi che
quasi immediatamente conseguitano a quelli dal Salvador
indicati; e queste parole vi leggerete, che pur esser dovrebbero
suggel ch’ogni uomo sganni:</p>

<p>«<i>Coloro dunque</i> (cioè i soldati Siriaci) <i>gli assalirono<span class="pagenum"><a name="Page_56" id="Page_56">[56]</a></span>
con battaglia in giorno di sabato, sì che morirono,
essi e le loro mogli, e i lor figliuoli e i lor bestiami,
fino a mille anime umane.</i>»</p>

<p>Avete inteso?&mdash;Non uno rimase vivo; non uno da
cui potesse sorger per miracolo l’Istituto degli Esseni;
non uno di coloro che furono, secondo il Salvador, semenzajo
del grande Istituto. L’esito, la catastrofe sarebbe
veramente comica, sarebbe ridicola, se tetra e lagrimevole
troppo non fosse.</p>

<p>Giunti a questo punto, in presenza a questa terribile
e sanguinosa confutazione, che cosa più dovremo aggiungere?
Certo che noi potremmo dire al Salvador, che pria
della origine supposta, pria che di questa emigrazione
si narri nel libro dei Maccabei, già di una valorosissima
consorteria ivi stesso è menzione, che si noma dei <i>Hassidim</i>,
e che tutti i segni reca manifestissimi dell’Essenato,
onde cerchiamo l’origine. Ma innanzi alle ricordate
deposizioni dell’istoria, ogni argomento vien meno.
Egli è per questo che noi abbiamo il fine raggiunto della
nostra via? Debbo dirvi che no. L’argomento che ci siamo
proposti vuole che ancora altre origini consideriamo,
altre opinioni. Non è invano che si prende grave argomento
a trattare. Dirò a voi come Dante ai suoi lettori:</p>

<p class="pph6 p1">
<i>Conviene</i> ancor seder un poco a mensa,<br />
Perocchè il cibo rigido ch’<i>ho</i> preso,<br />
Richiede ancora ajuto a <i>sua</i> dispensa.</p>

<p><span class="pagenum"><a name="Page_57" id="Page_57">[57]</a></span></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_58" id="Page_58">[58]</a></span></p>

<div class="chapter">

<h2 class="p4">LEZIONE SESTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Qual’è l’origine, la origine storica degli Esseni?
Ecco l’oggetto delle nostre passate, delle nostre presenti
ricerche. Noi movevamo, nella lezione passata, in traccia
di questa origine; noi vedevamo il Salvador riporla nella
invasione dei Siriaci, nelle emigrazioni specialmente che
questa invasione cagionava tra gli Ebrei di Palestina.
Noi domandavamo a noi stessi quanto si apponesse il
Salvador così sentenziando, e la risposta fu tale, se ben
ricordo, che male potrebbe il sistema del Salvador riaversi.&mdash;Mestieri
è oggi proseguire nel divisato cammino;
mestieri è pure, quelle qualunque opinioni che a spiegare
l’origine degli Esseni furon proposte, chiamare
egualmente a sindacato. Qual’è il sistema che noi dobbiamo
oggi esaminare? Egli è un sistema che se l’ingegno,
la fama, il sapere, fossero sempre infallibile criterio
di verità, solo vero e legittimo sistema dovrebbe
cotesto da ora bandirsi. Noi abbiamo dinanzi uomini
cari a noi e onorandi per la fede comune, per servigj
segnalatissimi ai buoni studj prestati; abbiamo tra i
nostri l’illustre autore della <i>Kabbale</i>, il Frank; l’autore
chiarissimo della <i>Palestina</i>, il Munk; e infine abbiamo
tale che torreggia gigante fra tutti quanti gli si appropinquino,
abbiamo un uomo che vale per mille, un uomo,
(tollerate la riabilitazione di una frase) un uomo che si
chiama <i>Legione</i>, abbiamo <i>Vincenzo Gioberti</i>.</p>

<p><span class="pagenum"><a name="Page_59" id="Page_59">[59]</a></span></p>

<p>Il Munk, il Frank, il Gioberti, ecco i grandi, i terribili
avversarj che dobbiamo questa sera combattere.
E che cosa, di grazia, dicono i tre chiarissimi uomini
dalla origine degli Esseni? Tutti egualmente in una
sentenza convengono, tutti in una origine consentono
l’origine Greca, l’origine Alessandrina, l’origine Egiziana.
Che cosa s’intende dire per questa origine da
me con triplice nome designata? S’intende dire che
gli Esseni o, per dir meglio, l’Essenato, ch’è quanto
dire l’Istituzione, le Dottrine, il Genio degli Esseni, siano
tutti provenuti da quella filosofia, da quella scuola,
che parte greca, parte orientale, avea posto da lungo
tempo suo seggio nella Metropoli dell’Egitto, nella
erede di Atene, in Alessandria. Ecco che cosa vuol dire
origine Alessandrina. E dove professano i tre insigni
uomini rammemorati la opinione ch’io dico? La professa
il Munk nella bell’opera che sulla Palestina dettava (a
p. 519), laddove, dopo aver con succinte indicazioni degli
Esseni trattato, conclude dicendo, molto andare la loro
Istituzione debitrice agli istituti; alle scuole dei filosofi
egiziani. Lo confermava poi in una nota alla pagina istessa
ove a buon diritto redarguendo la teoria del Frank, ci
dipinge gli Esseni quasi mediatori e sensali tra le dottrine
in Egitto imperanti, e la ebraica ortodossia di Palestina.
Noi avremo in avvenire occasione di noverare il Munk
tra i più valenti propugnatori di non poche capitalissime
verità riguardanti gli Esseni. Noi avremo luogo di tributargli
largo, sincerissimo ossequio per essere stato
animoso banditore di tre principj che crediamo nella
Storia degli Esseni rilevantissimi, per aver apertamente
insegnata la filiazione e quasi la identità degli Esseni
col Farisato, per aver sanzionata l’antichità, la contemporaneità
della teologia Cabbalistica, e sopratutto per
avere tra questa teologia e la scuola degli Esseni dimostrate<span class="pagenum"><a name="Page_60" id="Page_60">[60]</a></span>
quelle intime, profondissime attinenze che sono,
secondo me, uno dei pregj più esimj della scrittura del
Munk. L’occhio della mente sua, sempre veggente,<a name="FNanchor_20_20" id="FNanchor_20_20"></a><a href="#Footnote_20_20" class="fnanchor">[20]</a> travide
queste attinenze, le notò, le insegnò; e i germi da
esso deposti nella opera sua, debbono quando che sia
larga messe fruttare di preziosissime conclusioni. Noi
non saremo tra gli ultimi a secondarne il dettato, a
riconoscerlo, a salutarlo qual possente alleato. Per ora,
come dicemmo, nella questione presente della origine,
èmmi forza trattarlo quale avversario. Io dissi che non è
il solo, ma poderosi atleti accompagnarlo. Uno di essi è il
Frank. E dove soscrisse il Frank alla origine in discorso?
Nell’opera già ricordata della <i>Kabbale</i>. Egli, nella terza
parte del suo libro, in quella cioè da esso alla comparazione
dedicata tra la dottrina dei Cabbalisti ed i sistemi
affini contemporanei, sembra inchinare assolutamente
alla origine Alessandrina. Parlando degli Esseni e dei
Terapeuti, egli dice apertissimo: <i>l’une et l’autre</i> (che è
quanto dire Esseni e Terapeuti) <i>l’une et l’autre étaient
nées en Egypte</i>. L’una e l’altra, sortito avere i natali
in Egitto. Io vi dico forse cosa che vi stupirà. Voi udite
quanto esplicito si pronunzj il Frank in favore della tesi
avversaria, quanto deliberato consenta all’origine Egiziana.
Eppure (stranissima anomalia!) egli sarà il Frank
istesso, egli sarà lo stesso libro della <i>Kabbale</i>, e la stessa
parte sarà del suo libro, e senza forse la pagine istessa,
che i più forti, i più saldi argomenti ci forniranno ad
infermare, a distruggere la teoria prediletta, la origine
fantasticata. Io credo che gli argomenti perchè tratti
dall’avversario nulla scapiteranno, se non invece immensamente
più ratti e più infallibili ci meneranno allo
scopo. Ma chi è il terzo, che <i>sovra gli altri come aquila
vola</i>? Io dissi che è V. Gioberti.&mdash;E dove toccava il
Gioberti della istituzione degli Esseni? Egli ne parlò<span class="pagenum"><a name="Page_61" id="Page_61">[61]</a></span>
nella <i>Filosofia della Rivelazione</i>; in una di quelle opere
che la morte non concessegli di pubblicare, e che i postumi
anatemi non valsero che a render più cara, più
ricercata. In quest’opera della Filosofia della Rivelazione
(a p. 181 dell’opera stessa), laddove prende colla sua
usata grandiosità a trattare della pretesa missione unificatrice
del Cristianesimo, e quindi (quali rappresentanze
di due opposte idee) della presenza in Palestina della
dualità Ebraica e Gentilesca, che dovevasi pel futuro
Cristianesimo unificarsi, così il grande intelletto si esprimeva:
«<i>Presso i Giudei a’ tempi di G. C. vi eran due
scuole. L’Alessandrina, filosofica, acroamatica, sottile; la
Palestina, tradizionale, positiva. La prima esprimeva il
genio Indopelasgico e Greco; l’altra, il genio Semitico.</i>»</p>

<p>Voi l’udite, Gioberti sta risolutamente per la origine
Alessandrina; imperocchè di null’altro egli può aver
inteso colla sua scuola acroamatica e sottile, rappresentante
il genio Greco o Indopelasgico, tranne della scuola
della Consorteria degli Esseni.</p>

<p>Noi avremo, dunque, a lottare non solo coi due preclari
scrittori il Frank ed il Munk, ma ancora contro la
mente più vigorosa che generato abbia l’Italia moderna.
Fortunatamente però non è così. Noi possiamo a buon
diritto declinare Gioberti quale avversario, noi possiamo
rimuoverlo rispettosamente dallo steccato, noi possiamo
risparmiarci il pericolo, e non è lieve, di tenzonare con
atleta siffatto. E perchè? Per una ragione semplicemente,
e che voi di leggieri comprenderete. Perchè Gioberti
non è responsabile della verità dell’asserto; perchè
egli, a guisa di tutti quelli che versando sopra una particolar
disciplina, si giovano delle ricerche e dei trovati
altrui, qualora di altre discipline si tratti, tolse agli uomini,
agli scrittori speciali; tolse, per esempio, al Munk,
tolse al Frank; come ad altri di simil fatta tolse per avventura<span class="pagenum"><a name="Page_62" id="Page_62">[62]</a></span>
il supposto sul quale la teorica sua fondava
della unificazione Cristiana; ch’è quanto dire, toglieva
da essi la origine Greca Alessandrina dell’Essenato,
senza porsi per questo mallevadore della verità del supposto,
come fatto non si sarebbe mallevadore se tolto
avesse, verbigrazia, al Champollion la notizia dei Monumenti
Egiziani, o dai Fisici imparato avesse cosa che fosse
dipoi chiarita fisicamente inesatta. Sapete sopra chi gravita
intera la responsabilità dell’asserto? Sovra coloro
che tolsero a subbietto delle loro ricerche, disquisizione
siffatta; sovra di quelli che ne trattarono exprofesso.
Sopra gli scrittori Israeliti in ispecie, siccome quelli che
più eruditi si suppongono nelle proprie antichità; ed ai
quali più facilmente che ad altri si presta credenza, i
quali dovrebbero, se non isbaglio, penetrarsi più che non
fanno di questa verità; cioè, che gli occhi, che le menti dei
dotti sono più che ad altri, ad essi rivolti, siccome ad
organi ed interpreti fedelissimi e naturali di tutto lo
scibile israelitico, e che grave però loro incombe il
dovere di procedere circospetti non poco nelle loro
sentenze. Non sono eglino i rappresentanti legittimi,
e quasi non dissi gli oratori d’Israele nel consesso
dei dotti? Tali almeno sono dall’universale estimati.&mdash;Che
cosa dicono il Frank ed il Munk? Dicono
che il nostro Essenato deve all’Egitto, alle idee dell’Egitto,
il suo nascimento. Porganci dunque le fedi
di nascita, che le vediamo; porganci, cioè, quelle prove
che a così credere li inducevano, e se ne vegga il
valore.</p>

<p>E prima, difendere non mi so da un pensiero che
vulnera, a parer mio nella parte più sensibile la opinione
in discorso. E qual’è? È il superfluo, è il vano, è l’inutile
di tale opinione. Voglio dire che questa ipotesi che
combattiamo, ove pure si prescinda dal suo intrinseco<span class="pagenum"><a name="Page_63" id="Page_63">[63]</a></span>
valore, manca senza meno del primo e indispensabile
requisito di ogni asserto, la sua necessità. È egli necessario
per ispiegare l’origine degli Esseni, fare siccome
fanno costoro un’escursione in Egitto? Fermamente io
credo che non lo è.&mdash;E chi è quello che me lo insegna?&mdash;Strana
cosa, ma pure verissima. È il signor Frank
istesso, è quello istesso volume ov’egli di volo depose la
sua professione di fede riguardo agli Esseni. Ed in qual
guisa ce lo insegna il signor Frank? Disputando intorno all’antichità
delle dottrine, della scuola dei Cabbalisti. Egli
fu quello, e già ve lo dissi, che più risoluto tra i moderni
scese nello steccato a propugnarne l’antichità. Egli non si
diè posa fintantochè non rimise l’antichità della scienza in
quella evidenza intuitiva che era stata pria delle moderne
discettazioni. Ciò fece il signor Frank, e saviamente faceva,
a parer mio. Perchè non fu conseguente? Perchè avendo
in casa più che non era mestieri a rendersi conto della
derivazione degli Esseni, andò attorno a cercarne la culla
sulle rive del Nilo? Perchè non quetare nella origine
propria e casalinga, quando tutti gli elementi ei ne chiudeva
in pugno coll’antichità cabbalistica? Perchè torcere
gli occhi da quelle strette attinenze alle quali ossequiava
sinceramente la buona fede del Munk, nè il signor Frank
istesso osava negare? Ecco la prima lagnanza che contro
l’origine Alessandrina mi è dato rivolgere. Si comprende
in una parola, in una frase; cioè, <i>non è necessaria</i>.</p>

<p>Non basta questo. Un argomento vi ha che, a senso
del signor Frank, dimostra l’autonomia delle dottrine
cabbaliste, cioè la loro origine indigena, nazionale, Palestinese;
e questo argomento è la lingua.</p>

<p>La lingua, egli dice, di quella dottrina, è l’ebraica,
e l’ebraica aramea, ch’è quanto dire, la lingua allora
usitata in Palestina. Qual’era, per contro, la lingua dei
filosofi Alessandrini? Era il greco idioma, il greco<span class="pagenum"><a name="Page_64" id="Page_64">[64]</a></span>
esclusivamente. Non è questa, dice il Frank, prova dell’autonomia
Cabbalistica? Io non voglio discutere l’argomento
del signor Frank, ma lo prendo per quel che vale,
e così argomento. O la lingua prova, o nulla dice. Se
prova, perchè non vale egualmente rispetto agli Esseni,
dei quali non si è mai detto nè si poteva dir veramente
che altra lingua usassero in Palestina, che non fosse
l’ebraica, o quella qualunque allor usitata?&mdash;O non
prova; ed allora, perchè concedergli di prova le sembianze
e gli effetti?&mdash;Pare impossibile! Vi sono nel libro prelodato
del signor Frank, nella scrittura della <i>Kabbale</i>, e in
quella parte istessa, e quasi a contatto della malaugurata
origine Alessandrina, tali inattese, tali decisive confessioni,
e tale offrono manifesta repugnanza colla origine
istessa, che davvero non si comprende come uno scrittore
illustre, qual’è il filosofo francese, non l’abbia
avvertita.</p>

<p>Vedete, in fatti, il signor Frank precludersi colle sue
mani la via a spiegare non solo, ma nemmeno a comprendere
la sognata origine Alessandrina. Vedete egli stesso
elevare una barriera materiale, insormontabile, che il
passaggio persino contende, onde prendere nello Egitto lo
Essenato. Vedete egli stesso porci le armi alla mano, con
queste parole: «Dallo istante (egli dice, e traduco a verbo),
dall’istante in cui la scuola Neoplatonica prese a fiorire
nella nuova capitale dell’Egitto, sino alla metà
del secolo IV dell’E. V.; epoca nella quale la Giudea
vide morire le sue ultime scuole, i suoi ultimi Patriarchi,
le ultime faville della sua vita intellettuale e
religiosa; quali rapporti troviamo tra i due paesi, tra
le due civilizzazioni da essi paesi rappresentate? Ove,
durante questo tratto di tempo, la filosofia pagana fosse
penetrata nella Terra Santa, e’ bisognerebbe naturalmente
supporre la intromissione degli Ebrei di Alessandria.<span class="pagenum"><a name="Page_65" id="Page_65">[65]</a></span>
Ma gli Ebrei di Alessandria sì scarsi rapporti
aveano coi loro fratelli di Palestina, che assolutamente
ignoravano le istituzioni Rabbiniche, le quali tra gli ultimi
occuparono luogo così cospicuo, e che trovavansi
già radicate tra essi oltre due secoli innanzi l’E. V.»&mdash;E
quali prove reca in mezzo il sig. Frank ad avvalorare
l’asserto?</p>

<p>Prove reca, bisogna pur dire, che desiderar non
potrebbonsi più luminose. Egli reca la intera Enciclopedia
ebraica alessandrina, ove assoluta campeggia la
ignoranza delle cose e degli uomini Palestinesi. Reca,
tra gli apocrifi, il libro della Sapienza, di origine, di
autore Alessandrino. Reca l’ultimo libro dei Maccabei,
foggiato come pare indubitato sulle rive del Nilo, ed il
silenzio ci addita e la ignoranza assoluta di tutto quello
che Palestina riguarda. Ignoranza dei più grandi uomini,
che alta e sonora levarono fama di sè; ignoranza di Simone
il Giusto, dei più celebri tra i Tannaiti; delle grandi
scuole di Hillel e Sciammai; e sovra tutto, ei dice, ignoranza
di costumi, d’idee, di tradizioni. Ma il Frank non
è uomo da darci dimostrazioni incompiute. Egli prova, e
si può dire con egual nerbo, con egual verità, la ignoranza
reciproca nella quale gli Ebrei di Palestina vivevano
di tuttociò che in Egitto avveniva, di tuttociò che
concerneva i loro fratelli di Alessandria. Lo prova la
oscura, l’alterata cognizione che i dottori possedevano
della traduzione dei Settanta; lo prova il silenzio strano,
incomprensibile, nella Misnà e nel Talmud dei nomi più
insigni, delle grandi, delle somme illustrazioni israelitiche
dell’Egitto; silenzio di Filone, silenzio di Aristobulo,
e silenzio infine di tutte le opere anzidette, concette
e partorite all’ombra delle scuole Egiziane. Lo credereste?
Egli è in mezzo a quest’osanna perpetuo, alla impossibile
comunicazione tra Palestina ed Egitto, egli è in<span class="pagenum"><a name="Page_66" id="Page_66">[66]</a></span>
mezzo a questo concorso imponente, maestoso di prove,
contro l’origine Alessandrina, egli è qui, qui per l’appunto
che l’origine Alessandrina degli Esseni si pone
dal signor Frank siccome quel vero, che mestieri non ha
di esser provato.</p>

<p>Voi lo udiste; voi vedeste con quanta urgenza di
prove l’illustre autore innalzi tra Palestina ed Egitto
tale una muraglia, rispetto alla quale, quella famosissima
della Cina ti pare un trastullo. Che credereste ora che
faccia il sig. Frank? Egli crede citare la massima delle
prove, e cade invece, se così è lecito pensare di un tant’uomo,
nel massimo degli equivoci. Egli cita in prova
della non avvenuta comunicazione tra Palestina ed Egitto,
il silenzio dei Rabbini intorno gli Esseni, intorno i Terapeuti.
Perchè, egli chiede, perchè questo silenzio?
Perchè gli Esseni, ei dice, origine avevano egiziana, e
nulla che fosse egiziano dai Rabbini si conosceva.&mdash;Sogniamo
o siamo desti?&mdash;È egli il sig. Frank che tale
profferiva sentenza? E pure, dovuto avrebbe ad una piccola
circostanza avvertire, che tutta avrebbe mandata a
soqquadro la sua argomentazione; ch’è quanto dire,
avria dovuto avvertire, che se la ragione può valere pei
Terapeuti dimoranti in Egitto, non lo può in nessun
modo pegli Esseni in Palestina stanziati; pegli Esseni
che viveano tra le stesse mura e sotto gli occhi stessi dei
dottori, i quali se non ne fecer menzione, a tutt’altra
cagione bisogna imputarlo, che non a quella della pretesa
origine egiziana. La quale origine egiziana tuttochè
fosse vera addimostrata, nulla avrebbe impedito che dai
dottori gli Esseni si conoscessero, e di essi a dilungo
favellassero, siccome quelli che comune con essi avevano
e patria e soggiorno e convivenza. Che se non lo fecero,
non ci dite, di grazia, perchè traevano dall’Egitto la origine;
chè così dicendo, offendete, non ch’altro, il più comunale<span class="pagenum"><a name="Page_67" id="Page_67">[67]</a></span>
buon senso.&mdash;Ma che dico il buon senso?
Dovrei dire la vostra istessa teoria, il vostro sistema
istesso d’isolamento, di separazione dell’Egitto. E come
no? Voi dite gli Esseni Egiziani. E bene sta. Ma dove
abitavano cotesti Esseni? Abitavano pure in Palestina;
dunque di Egitto trasmigrati si erano in Palestina, o
almeno le idee loro dall’Egitto passate erano in Palestina,
perchè uomini od idee, nel caso nostro, è tutt’uno.
Ma se passarono, se dall’Egitto trasferironsi in Palestina:
che segno è? È segno che questi rapporti da voi negati,
esistevano veramente. È segno che le dottrine cabbalistiche
possono avere quelle stesse vie percorso, che lo
Essenato percorse. È segno che tutto l’apparecchio dialettico
da voi posto a sostegno della <i>autonomia</i>, della
<i>originalità</i> cabbalistica, ruina ad un tratto. È segno che
coteste due cose da voi sostenute, non possono insieme
capire. È segno che bisogna scegliere, che bisogna ottare.&mdash;Volete
gli Esseni derivati d’Egitto? Ed allora
non negate tralle due regioni i rapporti. O meglio vi talenta
ricusare tra Palestina ed Egitto ogni legame, ed allora
rinunziate alla origine alessandrina dello Essenato.
Volere e l’uno e l’altro, è al di sopra di ogni creata
possanza: stare, per così dire, sulle due sponde a cavallo,
è opera più che umana; conciossiachè del solo colosso di
Rodi, si narri poggiare ad un tempo i suoi piedi sulle due
opposte rive. Ma il colosso di Rodi è favola meglio che
storia. E bene, o miei giovani, se ne accorse quel perspicace
intelletto del <i>Munk</i>, il quale nella sua <i>Palestina</i>
(a p. 519) tali parole dettava sul conto del Frank, le quali
comecchè di gentilezza condite, non lasciano per questo di
contenere l’avvertenza che noi al signor Frank dirigiamo.
«Sembra, dice, in verità avere il signor Frank indebitamente
negletto l’officio che gli Esseni ponno aver sostenuto,
quali mediatori e sensali, tra l’Egitto e Palestina.»</p>

<p><span class="pagenum"><a name="Page_68" id="Page_68">[68]</a></span></p>

<p>Questa si chiama conseguenza, e noi volentieri la
ossequiamo, quale diretta e legittima illazione del principio
da ambidue consentito, cioè della origine alessandrina
dell’Essenato. Noi possiamo però separarci dalla
costoro sentenza, senza per questo incorrere nella taccia
di contraddizione. Noi neghiamo col signor Frank la comunicazione
tra Palestina ed Egitto; ma neghiamo altresì
ciò ch’egli non fa veramente, cioè la origine alessandrina
dello Essenico istituto.<a name="FNanchor_21_21" id="FNanchor_21_21"></a><a href="#Footnote_21_21" class="fnanchor">[21]</a></p>

<p>Io vi dissi che gli argomenti dal signor Frank invocati
a sostegno della <i>autonomia</i> cabbalistica, militavano con
non minor urgenza in favore dell’autonomia degli <i>Esseni</i>.
Giudicatene voi stessi.&mdash;Ignoravano, egli dice, i
dottori di Palestina, i loro confratelli di Egitto. In qual
guisa le scuole pagane avriano conosciuto? Non è egli, io
aggiungo, cotesto validissimo argomento in favor eziandio
della originalità degli Esseni? Ma più. La lingua greca,
dice il signor Frank, era in onore: sì, ma appo gli
Israeliti di Palestina non era però familiare. Vedete,
egli aggiunge, vedete Flavio che pure nella scienza pagana
ci sembra tra i coetanei il più erudito. E pure,
chi il crederebbe? è Flavio stesso che ne depone, è
la sua confessione, sono le sue parole: <i>Mestieri egli
ebbe di chi nella greca favella lo erudisse, quando
prese a dettare le sue istorie.&mdash;Mestieri ebbe di porsi
al fianco tale, che nella lingua dei Greci quelle nozioni
possedesse, di cui egli era digiuno. Mestieri fu che le
istorie sue al costui sindacato sottoponesse.</i>&mdash;Non
basta. Flavio non recita sol di sè stesso la confessione,
ma la ignoranza egli autentica altresì di tutti i suoi contemporanei,
i quali al dire di lui poco in generale delle
lingue curandosi, poco eziandio coltivavano lo idioma
dei Greci; e se l’idioma, dice il Frank, era così trascurato,
come potevano meglio conoscere le dottrine in esso<span class="pagenum"><a name="Page_69" id="Page_69">[69]</a></span>
idioma vergate? Bene, a parer mio, argomenta il signor
Frank, e non meno bene noi stessi argomentiamo.</p>

<p>Io torno e domando. Avvi nulla in questo raziocinio
che a capello non si acconci alla istituzione degli Esseni?
Avvi nulla che più manifesto resulti della loro autonomia?&mdash;Ma
più oltre spinge il signor Frank la intrapresa argomentazione,
e più oltre con esso noi pure procederemo.
Che cosa dice il signor Frank? Poniamo, egli dice, che la
lingua si conoscesse. Poniamo che queste materiali difficoltà
che noi vedemmo frapporsi alla comunicazione dei
due paesi, non esistessero; mettiamo anzi, che liberamente
le idee alessandrine in Palestina circolassero, e quelle di
Palestina nello Egitto avessero accesso. Sarebbe per questo
più probabile l’adozione delle dottrine dei Greci tra
gli Ebrei, tra i dottori di Palestina? Lo nega il signor Frank
per ciò che le dottrine cabbalistiche concerne, ed ha
ragione. Chiama il Frank a rassegna, e concludenti ed
infiniti sorgono alla sua voce, fatti, assiomi, decreti,
anatemi, che tutti attestano concordi l’errore, la repugnanza
in cui si avevano tra i dottori antichissimi le dottrine
dei Greci. Egli chiarisce assurda, impossibile la pretesa
consecrazione di teorie forestiere; egli restituisce
alla teologia cabbalistica i suoi titoli, la sua ingenuità, la
sua cittadinanza.</p>

<p>Io credo che niente più grecizzante sia il nostro
Essenato, il quale, come vi accennai sino dall’esordire,
tra le più distinte file si reclutava del nostro dottorato;
che n’era, a così dire, il <i>substratum</i>, la <i>quintessenza</i>, il
patriziato, e quindi doveva tutte parteciparne le viste, tutte
le repugnanze. Finalmente, vi ha un argomento al quale
come ad <i>ultima ratio</i> ricorre il signor Frank; nè male
veramente si appone, sendo questo, e per esso e per noi,
decisivo. Egli è l’argomento cronologico. Prova il Frank
che R. Iohanan Ben Zaccai, grande Patriarca della misteriosa<span class="pagenum"><a name="Page_70" id="Page_70">[70]</a></span>
<i>Mercabà</i>, molto tempo innanzi fioriva che una
scuola si schiudesse in Alessandria, che un solo filosofo
vi facesse udire delle sue dottrine la voce. E non solo
R. Iohanan Ben Zaccai, ma un dottore ad esso posteriore,
R. Gamliel, quella scuola alessandrina precedette
di tempo, conciossiachè da lunga pezza egli fosse già
morto quando i primi albori spuntavano di filosofia nella
città di Alessandria. Or bene (cosa meravigliosa e pur
vera!), non si avvide il signor Frank, che questa stessa cronologica
repugnanza si oppone a dirittura a qualunque preteso
rapporto tra l’Essenato e gli Alessandrini; che questa
anteriorità ch’egli a buon diritto conferisce ai dottori
sulle scuole di Alessandria, di gran lunga maggiore, vantano
meritamente gli Esseni, siccome quelli che, a confessione
del medesimo signor Frank, erano, come attesta
Giuseppe, generalmente conosciuti non solo ai tempi superiormente
indicati di R. Gamliel e di R. Iohanan, ma in
tempi assai più per antichità ragguardevoli, ch’è quanto
dire ai tempi di <i>Gionata Maccabeo</i>, quando 150 anni
dovevano ancora passare pria che di Cristiani si parlasse,
pria che le scuole alessandrine risuonassero di quelle
dottrine, che si vogliono generatori, balj del grande
Essenato. E questo è argomento che davvero vi sembrerà
categorico. Nè ciò basta.</p>

<p>Quando più saremo innoltrati nelle presenti esposizioni,
molte cose vedremo che a confermare varranno la
impossibile derivazione straniera del grande istituto degli
Esseni. Vedremo la loro forte e rigida organizzazione, i
gelosi insegnamenti, le lunghe prove, le incomunicabili
dottrine, la perpetuità, la immutabilità dei dettati e tutto;
insomma, vedremo quello che costituisce una forte, un’autonoma
personalità, ove il genio spicca della <i>originalità</i>
anzichè della <i>imitazione</i>, del profondo e concentrato
sentire anzichè della espansione, della interiorità anzichè<span class="pagenum"><a name="Page_71" id="Page_71">[71]</a></span>
della esteriorità. In una parola, noi vedremo come non
solo tutti gli argomenti dal signor Frank accampati, ma
ben altri ancora rendano sommamente improbabile quella
greca paternità, che pel Munk, pel Frank e per V. Gioberti
si volle agli Esseni assegnare. Adesso venga pure
avanti nella prossima conferenza l’origine cristiana, che
non la temiamo. Faccia pure l’estremo di sua possa,
chè rimarrà ancor essa sconfitta. Tutti i campioni che
ella potrà mettere in campo, non salverannola dall’ultimo
eccidio. Dirò come David nell’atto di affrontare Golia:
«<i>Ed io pure il Leone, ed io l’Orso percossi a
morte.</i>»&mdash;Quando si è avuto l’onore di convincere
d’inesattezza gli autori questa sera rammemorati, si
può a buon diritto sperare di venire a capo di altri eziandio.
E sin da ora ai difensori della origine Cristiana potrò
dire con Dante:</p>

<p class="pph6 p1">Ch’a più alto lion trassi lo vello.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_72" id="Page_72">[72]</a><br /><a name="Page_73" id="Page_73">[73]</a><br /><a name="Page_74" id="Page_74">[74]</a><br /><a name="Page_75" id="Page_75">[75]</a></span></p>

<div class="chapter">

<h2 class="p4">LEZIONE SETTIMA</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Movendo in cerca della origine storica, della derivazione
degli Esseni, due furono finora i sistemi che
abbiamo discusso. Quali questi sistemi si fossero, voi
certo lo ricordate. Fu quello in primo del Salvador,
che questa origine pone durante la invasione dei Siriaci
sul suolo Ebraico. Fu quello in ultimo che sotto gli
auspizj ci si offriva del Frank e del Munk, i quali la
origine veggono entrambi dell’Essenico istituto nelle
scuole, nelle idee, che la greca civiltà trapiantato si
ebbe sulla terra di Egitto. Qual fu il giudizio che emerse
dal duplice esame? Io non so se sbaglio, ma parmi avere
abbastanza dimostrata la improbabilità di ambedue i
sistemi.&mdash;Avvi ancora un terzo da esaminare; e quello
si è che agli Esseni, all’Essenato un’origine attribuisce,
un carattere assolutamente cristiano. Potremmo noi
senza citarlo in giudizio procedere risolutamente alla
dimostrazione di quella origine che crediamo più vera?
Io credo che nol possiamo. Nol possiamo, perchè troppo
si disdice ad accorto strategico, lasciarsi fiero e numeroso
nemico dopo le spalle. Nol possiamo, per le smodate
pretensioni che accampa, per la fama, per l’autorità dei
suoi campioni; ed infine, permettete che io aggiunga,
per il legittimo e dolce desio di un trionfo. Io ricordo
però come il Profeta ammoniva, non prima doversi celebrare<span class="pagenum"><a name="Page_76" id="Page_76">[76]</a></span>
vittoria, che l’arma non si discinga debellatrice.
Mestieri è dunque combattere, e combattere virilmente.
Il campo conoscete, conoscete del litigio la causa; solo
vi manca di conoscere gli avversarj, e dopo gli avversarj,
le armi, gli argomenti proposti, e infine i poderosi
argomenti della difesa.&mdash;Quali sono gli avversarj? Si
può dire arditamente che nè maggiori potrebbero essere
nè più cospicui. Qui è per primo Eusebio, il quale nel
secondo libro delle <i>Istorie Ecclesiastiche</i> non dubita di
affermare, non altro aver voluto Filone ritrarre, laddove
degli Esseni prese a discorrere, che la Chiesa Cristiana
allora nascente. Eusebio che aggiunge (e di che sappia
l’asserzione vedremo fra poco) che il nome di Terapeuta
vale a dire il nome in Egitto equivalente a quel di Esseni,
anzi la greca traduzione del vocabolo Esseni, fosse
comune appellativo dei primi Cristiani, anzi che questo
nome di Cristiani assumessero.&mdash;Qui Epifanio che dice
risolutamente, aver Filone nei Terapeuti dipinto il modello
e i prischi tentativi del monacato cristiano; qui S. Girolamo
che, per andare per le corte, converte di motuproprio
al Cristianesimo il nostro Filone, che storico degli
Esseni, Egiziani ed Essena egli stesso, fu quello le cui
memorie togliamo anch’oggi qual guida, almeno principalmente
nella cognizione dell’antico Essenato; qui il
pseudo Dionigi Areopagita, che seguendo ciecamente
l’andazzo dei suoi, giunge sino a chiamare un monaco
a cui scrive, col bel nome di Terapeuta; qui Sozomeno,
storico dei primi secoli dell’E. V., che alla sentenza
medesima aderisce, solo per correttivo aggiungendo aver
forse gli Esseni qualche vestigio conservato di riti giudaici;
qui un cardinale, il <i>Baronio</i>, che a dimostrare
la verità dell’antico Cristianesimo dei Terapeuti, così
argomenta. Egli avverte il silenzio che degli Esseni si
conserva assoluto per tutto il corso degli Evangelj, ed a<span class="pagenum"><a name="Page_77" id="Page_77">[77]</a></span>
questo silenzio non trova il Baronio che altre cause si
possa assegnare, tranne coteste due. È la prima, dice il
Baronio, la identità degli Esseni colla chiesa Cristiana.
È la seconda la posteriore loro apparizione alla predicazione
evangelica. Ma la seconda, aggiunge il Baronio, si
oppone alla storia, che la esistenza degli Esseni ricorda
sin da’ tempi anteriori: dunque, sola è vera la prima, solo
il Cristianesimo degli Esseni basta a spiegare il silenzio
evangelico. Voi udiste l’argomentare del Baronio; udrete
tra poco, come dice l’Alighieri, <i>l’argomentar che gli farò
avverso</i>. Per ora seguitiamo la nostra rassegna. Io debbo
un solo ancora ricordarvi degli avversarj, e questi è il
P. Montfaucon. Chi era il Montfaucon? Egli appartenne
al dottissimo ordine fratesco, alla regola di quel <i>grande
che fondò Cassino</i>, e fu Benedetto. Il Benedettino Montfaucon,
che visse nel secolo erudito del 700, lasciossi così
appieno infatuare dal preteso Cristianesimo dei Terapeuti,
che a provarne ad esuberanza la verità, si accinse, siccome
credo per primo, alla traduzione di quelle opere di Filone
ove dei pretesi Cristiani, dei Terapeuti, è parola.</p>

<p>Ecco gli avversarj. Quali sono i loro argomenti?
Parte ve ne dissi, e questi più particolarmente appartengono
agli autori rammemorati. Parte adesso ne udirete,
e sono quelli che più di frequente si veggono dagli
avversarj imbranditi.&mdash;Quali sono questi argomenti?
Sono tutti, si può dire, fondati sopra qualche supposta
analogia fra i costumi, le leggi, la società, il genio dei
primi Cristiani, e quelle dipinture che degli Esseni ci
lasciava Filone. Ella è ora la gerarchia che s’invoca dei
Terapeuti, ove tutti i diversi ordini sembra a costoro
vedervi della Chiesa nascente; ora le guarigioni dagli
uni e dagli altri miracolosamente operate, i beni ai
poveri distribuiti, l’erario e gli averi comuni, l’amore
delle chiose, dei commenti allegorici, il predominio del<span class="pagenum"><a name="Page_78" id="Page_78">[78]</a></span>
senso mistico sul letterale; eglino sono i digiuni, le macerazioni;
ed infine, egli è il celibato. Ecco gli argomenti
nemici; ed ecco i nostri. Egli è, in primo luogo, la contraddizione
in cui cadde Eusebio, quegli stesso che primo vedemmo
accreditare tra i Cristiani la voce del Cristianesimo
Terapeutico. Or bene, tanto fu possente la verità,
che lo stesso Eusebio non potè in qualche luogo dell’opera
sua contrastargli l’ossequio. Voleva Eusebio provare
come tra gli stessi Ebrei, nella stessa chiesa primitiva,
allignasse lo spirito, la tendenza al ritiro, alla vita
solitaria, alla contemplazione. Or che credete che faccia
Eusebio? Egli cita gli Esseni; gli Esseni che, a senso suo,
attestano l’antichità del genio cenobitico in Israel; gli
Esseni che, per provare l’assunto, devonsi supporre
Israeliti eglino stessi; gli Esseni, infine, che lo stesso
Eusebio dovrà tra non molto dichiarare Cristiani. Si può
dare contraddizione maggiore di questa? Eusebio però
non si contenta di asserire, egli pretende inoltre provarne
il Cristianesimo. Quali sono le prove? I Cristiani,
egli dice, ebber nome Terapeuti, anzichè quello assumessero
definitivo di Cristiani. È egli vero, costante, il
fatto da Eusebio allegato? Parecchi antichi ne mostrarono
la falsità. Lo mostrò, tra gli altri, il Basnage provando
sino all’evidenza, come il nome Cristiani venisse dalla
Chiesa adottato anzichè il menomo sentore avessero i
nuovi credenti della esistenza nemmeno del nome Terapeuti;
ch’è quanto dire che i cristiani tal nome ricevessero
nella città di Antiochia, prima che altrove fosse
predicato il Vangelo, pria che Marco Apostolo fondasse la
Chiesa Egiziana, della quale si volle trovare i primi elementi
nella scuola, nell’istituto dei Terapeuti. Che se
il nome di Terapeuta lo vediamo tra i Cristiani usitato,
siccome veramente il vedemmo, a denotarsi scambievolmente,
che prova ciò? Prova soltanto che la parentela,<span class="pagenum"><a name="Page_79" id="Page_79">[79]</a></span>
che la consanguineità Terapeutica fu antico vanto, vanto
preteso della Chiesa Cristiana; prova soltanto che imbevuti
siccome erano della origine Terapeutica, si gratificavano
scambievolmente di sì bel nome per una illusione
che io chiamerei volentieri illusione retrospettiva; prova
soltanto che il credersi dai Terapeuti originato, era un
onore che avidamente si agognava. E poi, chi meglio
di voi conosce il senso lato, vasto, capacissimo del nome
Terapeuta, del nome di Essena? Voi sapete che cosa significa;
significa Medico, Risanatore, e Risanatore dell’anima,
delle passioni; ch’è quanto dire un concetto vi
presenta che ogni religione, ogni setta, ogni scuola, per
poco che abbia amore di sè, per poco che alto voglia
infondere in altri il senso della sua eccellenza, si approprierà
volentieri, siccome quello che meglio adempie all’officio
nobilissimo per quel vocabolo additato. Che
maraviglia, dunque, che il Cristianesimo se l’appropriasse
e che il togliesse, senza per questo accennare precisamente
ad una origine, ad una filiazione qualunque? Vi
ha ora l’argomento del Baronio, che dobbiamo giudicare
con processo sommario. Che cosa diceva il gran cardinale?
Egli argomentava il Cristianesimo degli Esseni
dal silenzio degli Evangelj. Diceva il Baronio: due sono
le sole cause plausibili di questo silenzio: o gli Esseni
sono Cristiani, o ai tempi evangelici non esistevano.&mdash;Ma
l’ultimo dei supposti è falso, perchè gli Esseni esistevano
veramente, dunque è dimostrato che gli Esseni sono
Cristiani.&mdash;Dante, quando nell’VIII canto del Paradiso
volle parlare di <i>Sigieri</i>, che insegnato aveva logica in
Parigi, disse di lui che nel vico degli Strami</p>

<p>
Sillogizzò invidïosi veri.<br />
</p>

<p>Io non so in qual vico abbia sillogizzato il Baronio.
Certo che i suoi non sono invidiosi veri; piuttosto invidiosi<span class="pagenum"><a name="Page_80" id="Page_80">[80]</a></span>
falsi. Io potrei, a combattere il Baronio, valermi
degli argomenti del Basnage; ma non me ne valgo per
la ragione semplicissima, che credo un solo il vero, il
massimo degli argomenti, e questo non lessi scritto in
alcun luogo. Non dirò con Basnage al Baronio: badate
che la rete del vostro dilemma, non abbia in alcun punto
a smagliarsi; badate che la setta degli Esseni non era
numerosa, e quindi può essere passata inavvertita; che
il ritiro in cui vivevano li sottraeva al rumore, alla
pubblicità, e quindi agli affari ed alla conversazione degli
uomini. Ciò non dirò perchè credo questi argomenti insussistenti;
perchè credo che le sètte, le scuole, non si
<i>contino</i> ma si <i>pesino</i>, che non valgano per <i>quantità</i> ma
per <i>qualità</i>; perchè credo che il ritiro negli Esseni non
fosse così assoluto quanto si vuol far credere; perchè
credo che il ritiro, la solitudine, serva talvolta a farti più
rimarcare, e come oggi si dice, a farti brillare per la tua
assenza; e perchè, finalmente, il non imbarazzarsi nelle
faccende altrui, non è sempre infallibile preservativo
onde tu non sia molestato, accadendo infinite volte che
per quanto tu ami cansare piati o litigj, pure tanto
frastuono e baccano ti fanno d’intorno, che sei costretto
finalmente a metter fuor dell’uscio la testa per chiedere
di grazia che cosa si voglia del fatto tuo. E per questo
non vo’ che il Baronio abbia facil vittoria dei miei obbietti.
Piuttosto vorrei sapere in qual guisa non siasi degnato
nemmeno considerare una terza alternativa, la quale
rispettando la storia e spiegando il silenzio degli Evangelj,
non costringa per questo a cristianizzare il grande
istituto. E qual è l’alternativa in discorso? È la possibile,
la pensabile identità dell’istituto Essenico con uno di
quelli che il Vangelo rammenta, e che vissero cogli Esseni
ad un tempo, coi Sadducei, cogli Scribi, cogli Erodiani,
coi Farisei, con una insomma di quelle sètte di cui è<span class="pagenum"><a name="Page_81" id="Page_81">[81]</a></span>
menzione negli Evangelj. Io credo, e voi già da un pezzo
il presentite, come il più bello e più grande resultato delle
nostre conferenze, la dimostrazione perpetua di queste
mie lezioni, sarà il ritorno dell’Essenato in grembo a
quella scuola più vasta che ha nome dai Farisei; e questa
identità, la ragione, la storia, l’eloquenza dei fatti ci
faranno debito di consentire. Ma se per noi è dovere di
ammetterla, pel Baronio era dovere il discuterla. Perchè
non la discusse? Perchè propose dilemma che non è
dilemma? È inutile il cercarlo. Il perchè voi già lo sapete,
perchè voi già ripeteste con me le parole di Dante.&mdash;Il
Baronio, come Sigieri, ma in senso molto diverso <i>Sillogizzò
invidiosi veri</i>.<a name="FNanchor_22_22" id="FNanchor_22_22"></a><a href="#Footnote_22_22" class="fnanchor">[22]</a></p>

<p>E non solo il Baronio, ma moltissimi altri vedeste
sotto quel vessillo raunati. Quali sono le loro prove? Io
ve l’esposi di già ad una ad una, e ad una ad una verranno
qui invocate in giudizio. Si parlò di gerarchia, si
vide tra quella dei Terapeuti e quella dei Cristiani
analogia di nomi, di officj, di organismo. Che vuol dire
ciò? Vuol dire, dicono gli avversarj, che i Terapeuti sono
Cristiani: vuol dire, aggiungo io, che questi tolsero a
imitare i Terapeuti, in quella guisa che tutte le idee e
istituzioni, e il sacerdozio e i riti e tutto, tolsero ad imitare
dell’Ebraismo; vuol dire almeno che Terapeuti e
Cristiani, sendo da un corpo solo concetti e partoriti, offrono
tra loro quelle affinità di sembianze che sono proprie
dei fratelli, dei consanguinei. Ma non è sola la gerarchia:
si citano le guarigioni miracolose, si dice che
proprie furono dell’una setta e dell’altra, dei Cristiani e
dei Terapeuti; e da questa comunanza la identità si conclude
dell’uno e dell’altro. Parvi che rettamente concludasi?
Io credo fermamente che a questa stregua, che
a questa misura, poco meno di mezzo mondo diverrebbe
Cristiano; che il diverrebbero i Dottori, i Farisei grandi<span class="pagenum"><a name="Page_82" id="Page_82">[82]</a></span>
taumaturgi, come ognuno conosce; che il diverrebbero i
sacerdoti pagani, che di simili guarigioni andavan superbi;
che lo diverrebbe Vespasiano, di cui si narra la
portentosa restituzione della vista ad un cieco mercè la
saliva; che il diverrebbe Apollonio Tianeo, che circa quel
torno empieva il mondo dei suoi miracoli. Ma più ci
dicono: vi è di più; vi è la repartizione dei proprj beni
ai poverelli, vi è l’erario comune o, in termini moderni,
il comunismo, quale si praticava dalla Chiesa Cristiana.
Ci chieggono; vi par cotesto argomento che basti? Sì, io
rispondo, se la povertà volontaria fosse nata col Cristianesimo,
e pria e fuori di esso non se ne vedessero gli
esempj. Sì, se il monacato <i>Buddistico</i>, se i <i>Bonzi</i>, se i
<i>Fachiri</i> non lo praticassero in Oriente. Sì, se tutto lo
stato ebraico non fosse stato una spezie di pacifico comunismo,
il cui alto proprietario o signore supremo era
Dio. Sì, se i dottori non ce ne offrissero l’esempio proprio
siccome quello che nei Cristiani si ammira; e se,
finalmente, il Cristianesimo non potesse aver tolto anche
quest’idea in prestanza all’antico Essenato. Che diremo
poi dell’amore, delle allegorie, della esegesi mistica che
si cita per quarto? Sarà egli più stringente argomento
dei suoi confratelli? L’esegesi mistica! Ma l’esegesi mistica
era il vezzo, era l’andazzo, era il gusto comune dei
tempi d’allora. Lo era presso i pagani, quando si accostavano
a spiegare i capolavori dei loro poeti; lo era
presso i dottori, e le traccie ne durano immense, ne
durano sensibilissime nei grandi monumenti che ci trasmisero,
dove ad ogni piè sospinto ti si accalcano in folla
le allegorie, le parabole, i miti, le tropologie, infine tutto
quello che la veste esteriore costituisce delle dottrine
riservate, e come dice Gioberti, della <i>scienza acroamatica</i>
dell’Ebraismo. Dovremo noi soffermarci ai digiuni, alle
macerazioni, che si dicono comuni? Noi questo solo diremo,<span class="pagenum"><a name="Page_83" id="Page_83">[83]</a></span>
che se digiuni e macerazioni dovessero essere assunti
a criterio d’identità, l’origine degli Esseni non
dovrebbe a lungo cercarsi, perchè bella e pronta noi
l’avremmo tra i dottori trovata, ove in un ramo soltanto,
notate bene, in un ramo soltanto della loro scuola, tali
si vedono prodigiosi e prodigati digiuni, da disgradarne
le più raffinate macerazioni della Tebaide. Sarà egli più
felice argomento il celibato, che qual distintivo comune
a provarne s’invoca l’identità? Il celibato, per ciò che
riguarda gli Esseni, non può essere inteso assolutamente
ma parzialissimamente; quindi non prova. Quanto ai
Terapeuti, che sono gli Esseni Egiziani, il fatto corre
alquanto diverso; epperò il raziocinio offre alquanto più
del verosimile. Ma quanto a veder bene non è fallace!
Non tanto perchè i Terapeuti non praticassero il celibato,
chè veramente il praticavano, ma sopratutto
(curiosissimo a dirsi!) perchè i Cristiani allora nol praticavano,
perchè tempi eran quelli ancor distanti dal fervor
religioso che spinse gli uomini nei chiostri, nei cenobj,
nei romitaggi; perchè Paolo allora bandiva, dovere il
vescovo vivere senza colpa colla donna sua; insomma,
perchè il celibato cristiano non era ancor nato.</p>

<p>Gli argomenti a favore sono caduti: adesso cominciano
gli argomenti contrarj: la guerra difensiva è terminata,
adesso si vuol prendere energicamente la offensiva.
Quali sono di oppugnazione le armi? Sono parecchi pensieri,
e tutti serj, e tutti stringenti. Ella è, in primo luogo,
le tendenza di ogni parte, di ogni setta osteggiante ad
appropriarsi quanto vi ha di bello e di buono nella setta,
nella parte rivale. Dante è guelfo per i guelfi; è ghibellino
pei ghibellini. Maimonide è cabbalista pei cabbalisti,
è antimistico pei loro nemici. Aristotile, Platone ed altri
ancora, se fossero stati conosciuti, sarebbero stati dai
nostri dabben proavi, giudaizzati e colle debite forme<span class="pagenum"><a name="Page_84" id="Page_84">[84]</a></span>
circoncisi. Seneca fu battezzato da S. Paolo, o da chi per
esso, e tanto eco ebbe di sua conversione la fama, che la
tesi fu trattata di recentissimo innanzi l’illustre Accademia
Parigina in un libro che vide poi per le stampe la
luce; nè di questo dirò più sillaba, avendone io a dilungo
parlato, in una lettera che or sono alcuni anni, pubblicava
l’<i>Educatore</i>. Nè agli Esseni incolse dissimile ventura.
Parevano così santi, così dotti, così esemplari, che
non si potè più a lungo tollerare il loro Ebraismo. E così
un bel giorno furono presi e fatti Cristiani; come Cristiano
fu fatto Giuseppe, come Cristiano fu fatto Filone, e come
Gamliel e come Akiba furono debitamente cristianizzati
e in terra santa seppelliti nella chiesa di S. Francesco
di Pisa.</p>

<p>Ma di queste fole più non si parli. Diciamo piuttosto
di argomenti più serj. E serissimo, a parer mio, è quello
che si trae da Giuseppe e Filone<a name="FNanchor_23_23" id="FNanchor_23_23"></a><a href="#Footnote_23_23" class="fnanchor">[23]</a> Io già ve lo dissi, Giuseppe
e Filone furono i due scrittori che tolsero con
qualche diffusione a narrare della scuola, delle dottrine
degli Esseni; e l’ultimo in spezial modo, che due interi
libri dettava a descriverne lo istituto, oltre quelle diffuse
nozioni che qua e colà sparse si trovano per avventura
nelle opere rimanenti. Or bene, Giuseppe e Filone non
sono soltanto gli storici, gli espositori, i descrittori del
grande istituto, ma ne sono eziandio, e in grado eminente,
i panegiristi, gli encomiatori, i lodatori. Non cessano e
Giuseppe e Filone di laudarne la virtù, di celebrarne le
dottrine, di encomiarne il costume; e tanto profuse e
tanto magnifiche riescono di costoro le lodi, che grave
ingenerarono sospetto nell’animo ai posteri, non forse
più che verità consentisse, di gioconde e gaie tinte spargessero
il quadro ad attirare la stima, l’ammirazione,
l’ossequio del mondo gentile. Dite di grazia. Potevano e
Giuseppe e Filone con tanta pompa favellare di un istituto<span class="pagenum"><a name="Page_85" id="Page_85">[85]</a></span>
<i>Cristiano</i>, d’un Istituto che cattedre ed altari elevasse
contro la pristina fede; il potevano essi che nacquero
e vissero e morirono nella più pura ortodossia?<a name="FNanchor_24_24" id="FNanchor_24_24"></a><a href="#Footnote_24_24" class="fnanchor">[24]</a> Il
poteva Giuseppe, che non rifinisce di laudare la scuola
farisaica, ch’è quanto dire la scuola che più apertamente
si osteggiava dal Cristianesimo; il poteva Filone, che la
vita consacrò e gli studj e le fatiche alla esaltazione del
nome, della fede ebraica, e che la età senile non trattenne
dalla famosa ambasceria a Cajo Caligola, dove alta e solenne
levò la voce in difesa dei patrj riti e della patria
salute? Che se Filone e Giuseppe, Ebrei pronunciati, non
potevano tante lodi prodigare se non ad Ebrei; se gli
Esseni, ebrei essendo, non lasciavano di possedere parecchie
doti, qualità, costumi, istituzioni che il Cristianesimo
si appropriò, come desumere da queste simiglianze la
identità? Come non avriano potuto essi che queste cose
possedevano di proprio in antico, come non avriano potuto
continuare a ritenerle senza farsi Cristiani? Certo
che il potevano e certo ancora che i generosi encomj dei
due grandi Israeliti fanno fede pienissima contro ogni
supposta apostasìa. Però Filone di lodarli non si contenta.
Due libri ei scrisse, come vi ho detto, di cui il primo
consacrò agli Esseni, l’altro dedicò ai Terapeuti. Il primo
suona: <i>Ogni onest’uomo è libero</i>, il secondo si chiama,
<i>De vita contemplativa</i>. Or bene, il prima è prova come
a senso di Filone, Ebrei fossero gli Esseni, poichè di
costoro favellando, il nome apertamente e la qualificazione
gli assegna di Ebrei. Si può dire altrettanto dei Terapeuti
che prese a têma della seconda opera sua? Certo che
sarebbe meno esplicita la deposizione Filoniana, se non
sapessimo che la vita contemplativa forma come una
parte seconda del primo libro rammentato; più, se nel
passare dagli Esseni ai Terapeuti, se nel prendere di
quest’ultimi a favellare, una frase ei non usasse ove i<span class="pagenum"><a name="Page_86" id="Page_86">[86]</a></span>
legami, la parentela delle due sètte apparisce manifestissima;
se, infine, concorde non sorgesse oggimai una
voce ad ammettere tra Terapeuti ed Esseni, non solo
alcun tratto di somiglianza, ma salvo qualche varietà
d’indirizzo, una sostanziale e perfetta identità; se di
questo universale ossequio facendosi interprete, non ci
ammonisse il <i>Jules Simon</i>, nella <i>Istoria della scuola di
Alessandria</i>, così dicendo: <i>Il est plus que vraisemblable
que les Thérapeutes sont des Esséniens voués à la contemplation</i>;
e ciò che più monta, se queste parole precedute
non fossero da un coscienzioso esame sul preteso
cristianesimo dei Terapeuti. Che se Ebrei sono gli Esseni
a confessione di Filone, se i Terapeuti altro non sono
che Esseni contemplativi, chi non vede come le insegne
di Ebrei più ai Terapeuti non disconvengano, che non
agli Esseni?</p>

<p>È egli Filone il solo a proclamare degli Esseni lo
ebraismo? Per ventura, non è il solo. Una voce vi ha, s’è
possibile, più autorevole, che l’attesta. E qual è? La voce
della cronologia. Attendete, e con qualche diligenza mi
seguite, chè si tratta di cifre. Quando nacque Filone?
Nacque, e ne abbiamo certezza, l’anno 724 dalla fondazione
di Roma. Quando scrisse le opere in discorso,
quando parlò, quando l’elogio compose dei Terapeuti?
Egli dice che era, allor giovanissimo. Giovanissimo, accennerebbe
ai 20 a 30, ma pure diamogli, se così volete,
anni 40, i quali addizionali ai 723 dalla fondazione di
Roma, costituirebbero la somma di 763. In che anno della
romana fondazione nacque Gesù? Nacque il 753, ch’è
quanto dire non più di anni dieci pria che Filone a scriver
si accingesse le opere sue; non più che dieci anni
prima del grande e sublime ritratto che ci porge Filone
dell’Essenato Egiziano, coi suoi romitorj, colle sue leggi,
colle sue tradizioni, col suo culto purissimo, e, ciò che<span class="pagenum"><a name="Page_87" id="Page_87">[87]</a></span>
più urge al fatto nostro, colle sue istorie, coi suoi libri
antichi, colla venerata memoria dei suoi predecessori.</p>

<p>È egli possibile, dopo prove siffatte, parlare di Terapeuti
Cristiani? Però vedete astuzia! Noi citammo Filone
e i suoi encomj; encomj incomprensibili in bocca ad un
Ebreo, ove i Terapeuti supporre si vogliano cristianeggianti.
Or bene, che credereste che facciano gli avversarj!
Con un colpo di mano ci rapiscon Filone. Audacia direte
enorme, se altra fu mai. Ma pure la è così. Se Filone
credeste finora Ebreo, disingannatevi. Egli è Cristiano,
e davvero Cristiano, testimone S. Pietro che in Roma
vedutolo, lo convertì. Ma la buona gente non guarda
tanto per la sottile, nè spinge più che tanto le sue indagini.
Non cerca, per esempio, se il preteso Cristiano ci abbia di
cristianesimo alcuna traccia tramandato nelle opere sue;
che strana cosa ed incredibile veramente sarebbe questa,
se tutto lo zelo ed il fervor del neofita una sola parola
posta non gli avessero in bocca, non dico di elogio, di venerazione,
di fede, ma nemmeno di semplice ricordanza,
di semplice citazione. Non veggon cotestoro che invano
tutto questo si chiederebbe alle opere Filoniane, che per
quanto si stendono, non menzione vi ha di G. C., non di
Pietro il conversare preteso, non dei Vangeli, non dei
dogmi cristiani; ove dogma cristiano non vogliam dire
la teoria del <i>Verbo</i>, comune non solo alle religioni orientali,
ma propria altresì di Platone suo donno e maestro;
non infine di quel dogma menzione, sul quale tutto
s’appunta l’edificio cristiano, voglio dire l’Incarnazione
o, come Gioberti il chiama, il dogma teandrico. Che se
occhi non han costoro per vedere, non hanno nemmeno
orecchi per udire; per udire, per esempio, Giuseppe
quando, sopravvissuto a Filone, di Filone parla con la
riverenza ch’ei sentiva per un tant’uomo; quando lo dice
insigne nella sua nazione, quando leva a cielo l’attaccamento<span class="pagenum"><a name="Page_88" id="Page_88">[88]</a></span>
di Filone alla fede, alla patria, a tutto Israele.
Avria così di Filone favellato Giuseppe, se Filone conchiuso
avesse la vita nella apostasia, nella fede cristiana?
Certo che non avrebbe; e certo egualmente che le lodi
di Filone sul labbro a Giuseppe, come quelle degli Esseni
in bocca a Filone, come tutti gli altri accennati
argomenti, sono una catena ben connessa, ben stretta,
ben coerente, che c’interdicono, degli Esseni parlando,
i limiti varcare e i confini dell’Ebraismo. Io potrei
valermi del dritto di rappresaglia; potrei sotto ai vessilli
riparare del Salvador e sancire quella derivazione che
egli propone delle idee cristiane dall’Essenato; potrei
dire con esso: <i>son organisation et ses mœurs occupent
un rang très élevé parmi les causes qui pendant la
jeunesse de Jésus imprimèrent la première impulsion
à sa pensée</i>; potrei far eco ad <i>Adolfo Esquirol</i>, il quale
non dubitò sentenziare: «Les Evangélistes se rattachent
par leur Maître à la secte des <i>Esséniens</i>.»<a name="FNanchor_25_25" id="FNanchor_25_25"></a><a href="#Footnote_25_25" class="fnanchor">[25]</a> Potrei tutte
queste cose togliere a dimostrare; e comecchè tornerebbe
agevole con corredo non esiguo di prove sussidiarle,
ciononostante mi rimarrò, che dette influenze esteriormente
esercitate dall’Essenato, qui non è luogo a trattare.
Ci basti che inviolati ne sieno i sacri recinti, ci basti che
pura ed intemerata e legittima ne sia la origine, ci basti
che del più puro sangue sia egli concetto del corpo
ebraico.</p>

<p><span class="pagenum"><a name="Page_89" id="Page_89">[89]</a></span></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_90" id="Page_90">[90]</a><br /><a name="Page_91" id="Page_91">[91]</a><br /><a name="Page_92" id="Page_92">[92]</a><br /><a name="Page_93" id="Page_93">[93]</a><br /><a name="Page_94" id="Page_94">[94]</a><br /><a name="Page_95" id="Page_95">[95]</a><br /><a name="Page_96" id="Page_96">[96]</a><br /><a name="Page_97" id="Page_97">[97]</a><br /><a name="Page_98" id="Page_98">[98]</a><br /><a name="Page_99" id="Page_99">[99]</a><br /><a name="Page_100" id="Page_100">[100]</a><br /><a name="Page_101" id="Page_101">[101]</a></span></p>

<div class="chapter">

<h2 class="p4">LEZIONE OTTAVA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Grande ricerca, o signori, imprendevamo, ed è questa
la origine degli Esseni. Noi esautorammo le false,
le spurie derivazioni che pregiudizi multiformi ci volevano
imporre, noi respingemmo <i>là dove il sole tace di
verità</i> l’origine pagana, e dopo questa l’origine alessandrina,
e per ultimo vedemmo di che sapesse la
cristiana paternità. Mestieri è ora rivolgere a migliore
indirizzo le nostre forze, mestieri è pure ch’<i>a correr
miglior acque alzi le vele omai la navicella del mio
ingegno</i>. Però se il còmpito nostro riesce tuttavia
grave e scabroso, quanto però non ci si presenta e più
piana e più secura la via! Noi conosciamo gli scogli e
li eviteremo; noi sappiamo come circoscritta, e per ciò
stesso più sicura sia al presente l’opera nostra, noi
sappiamo come esclusi, eliminati per sempre il Paganesimo,
la filosofia, e il cristianesimo quai padri presunti
del grande Essenato, non ci resti che una fede a cui
chiederlo, un popolo ove cercarlo, una filosofia a cui riferirlo,
e questa è la filosofia, la fede, il popolo Ebraico.
Ma se sappiamo che il campo ove nacque fu l’Ebraismo,
ci resta a conoscere il <i>dove</i>, il <i>quando</i>, il <i>come</i> e
quel germe particolare e quel particolare terreno conoscere
ove il gloriosissimo albero allignava; ch’è quanto<span class="pagenum"><a name="Page_102" id="Page_102">[102]</a></span>
dire la origine propria, la origine propriamente detta
del grande istituto degli Esseni. Però due cose si distinguono
in ogni corporazione, in ogni istituto, e quindi
duplice è il modo con cui considerare se ne può la origine.
Dissi due cose, e ve lo provo. È la prima la parte
per così dire <i>ideale</i>, <i>rudimentale</i>, gli elementi che
costituiscono ogni corpo sociale, le pietre a così dire
distaccate del grande edifizio, le molecole primitive di
cui è composto, i materiali di cui fu fatta la fabbrica.&mdash;L’altro
aspetto, è la fabbrica in sè stessa, e il tempo,
la data, l’origine, della sua esistenza complessiva indivisa,
definitiva; l’origine, starei per dire, della combinazione
dei diversi elementi costitutivi in un tutto ordinato,
organico, positivo, esteriore. Quindi due origini quando
degli Esseni si parla: origine degli elementi delle parti
loro costitutive, e questa è l’origine prima:&mdash;Origine
poi della personificazione della incarnazione di questi
elementi in un ente sociale, e questa è l’origine seconda.
Io chiamerò la prima <i>origine dell’Essenismo</i> o <i>Essenato</i>
in quanto accenna ai caratteri ed alla genealogia
storica dei principj; io chiamerò la seconda <i>origine
degli Esseni</i> in quanto meglio allude agli uomini in cui
l’Essenato divenne persona, e alla genealogia storica dei
suoi professori. Facciamoci dalla prima di queste origini,
dall’origine dell’<i>Essenato</i> ossia dei caratteri, delle idee,
del genio delle istituzioni degli Esseni. Io credo che voi
non disconoscerete la importanza di questa ricerca.
Quando pure avverso fato ci contendesse il rintracciare
la seconda di queste origini, cioè l’incominciamento
storico, individuo, complessivo della setta, ei sarebbe
acquisizione preziosissima la storia, la origine degli elementi
di cui si compose. Ma il fato ci arriderà benigno
meglio che non estimate; e lo studio che siamo per fare
al presente, verrà compito, integrato da quello che faremo<span class="pagenum"><a name="Page_103" id="Page_103">[103]</a></span>
di poi; e l’origine delle idee vedrà immediatamente
seguirsi l’origine della loro personificazione in un sodalizio.
Io chiedo adunque all’Ebraica antichità gli elementi
dell’Essenato, e che cosa mi risponde l’Ebraica antichità?
Ella mi risponde, offrendomi una istituzione in cui,
siaci lecito il dirlo, gran parte si dipinge dei caratteri e
dell’Essenato, ed ove tranne l’associazione, l’organizzazione
sociale, e tranne il celibato, la fisonomia splendidamente
rifulge di precursori, di preparatori del grande
Istituto. Qual’è questa istituzione? Ella è l’istituzione
del Nazirato. Non so se voi quanto sia mestieri conosciate
che cosa è Nazirato: fatto è che nè conosciuto nè
apprezzato egli è a parer mio quanto pure si dovrebbe.
<i>Nazirato</i> era quello stato di religiosa separazione in cui
volontariamente si poneva ognuno che più particolarmente
si volesse a Dio dedicato. Si dedicava, o miei giovani, al
Signore con tre specie di voti che i precipui obblighi
costituivano dei Nazirei. S’interdiceva in primo luogo
non solo il vino ma l’aceto, ma l’uva istessa, e stando
alla parola <i>Scehar</i> ogni bevanda eziandio inebriante. S’interdiceva
in secondo di rader un sol capello della chioma,
la quale doveva al termine del suo voto recidersi tutta
ed al fuoco bruciarla del sacrifizio che il Nazireo offeriva;
s’interdiceva per ultimo di venir menomamente a contatto
con un cadavere, nè qualunque altro genere contrarre
di impurità che da quel derivasse. Di questi tre
voti, di questi tre obblighi, due vediamo comuni agli
Esseni; comune cioè la interdizione del vino, siccome a
suo luogo vedremo, comecchè da talun contestata; comune
l’orrore da ogni corporea impurità, come più estesamente
sarà da noi dimostrato; e se comune non vediamo
egualmente la intangibilità della chioma, egli è perchè
la perpetua consacrazione, il vincolo non temporaneo
degli Esseni la rendeva impossibile, e soprattutto perchè<span class="pagenum"><a name="Page_104" id="Page_104">[104]</a></span>
la legge dei Nazirei <i>formalmente ne assolveva coloro
che la intera vita sacravano</i>, siccome meglio dalle
cose sarà chiarito, che in appresso diremo. Voi comprendete
già come questi strettissimi obblighi, uno stato
costituissero pegli Esseni di particolare santità; ma
quanto più questi voti non acquisteranno valore se li
vedrete dovunque applicati ove una maggiore si esiga o
più esquisita perfezione religiosa! Se li vedeste per
esempio iterati e tra i doveri annoverati dei sacerdoti;
se esplicita invocassi l’inibizione che ai sacerdoti interdice
l’uso degli inebrianti ogni qual volta l’alterno
servigio li chiamava attorno il santuario: se vi mostrassi
<i>Nadab</i> e <i>Abiù</i>, i due infelici figliuoli di Aaron, divorati da
un fuoco miracoloso solo per aver, secondo la tradizione,
libato del vino al loro ingresso nel tempio; se vi citassi
infine la legge che vuole i giudici <i>pro tribunali</i>, sedenti
sobri per tutto quel giorno di liquore ebriante; se vi
dicessi con Ezechiele che i sacerdoti non debbano radersi
assolutamente la testa, ma sì tanto della chioma
rispettare che bella mostra faccian di sè nel pubblico
servigio; se tale vi citassi una frase in Geremia ove la
capigliatura, la lunga chioma è detta serto, è detta corona;
se passando poi al tema delle impurità, vi mostrassi
i Nazirei equiparati nelle rigide osservanze non solo al
volgo dei sacerdoti, ma al grande, al sommo pontefice
egli stesso il quale solo esso in questo ai Nazirei somigliante,
doveva non solo da ogni impurità tenersi lontano,
ma nemmeno gli estremi offici rendere ai prossimi
parenti, al padre, alla madre, al fratello, alla sorella, pei
quali invece al sacerdote volgare era conceduto immondarsi.<a name="FNanchor_26_26" id="FNanchor_26_26"></a><a href="#Footnote_26_26" class="fnanchor">[26]</a>
Che più? Se vi mostrassi a certi effetti, in certi
casi e secondo certe opinioni, il Nazireo allo stesso
pontefice sommo in santità sovrastare, quando cioè
pontefice e Nazireo imbattutisi per caso in cadavere derelitto<span class="pagenum"><a name="Page_105" id="Page_105">[105]</a></span>
era imposto al sommo pontefice rispettare la
santità del Nazareo e la propria dignità obliare per rendere
gli ultimi doveri a quel corpo infelice. Certo, che
dopo avere tutte le anzidette cose udito a ricordare,
certo esclamerete che ben grande doveva essere nella
mente del divino leggidatore, del Nazireo il concetto. Che
sarà poi se i termini intenderete con cui sul conto suo
si esprime? E quai termini! <i>La corona di Dio è sul capo
suo</i>, vi dice aperto il sacro testo.<a name="FNanchor_27_27" id="FNanchor_27_27"></a><a href="#Footnote_27_27" class="fnanchor">[27]</a> Non basta: Per quanto
dura il suo Nazirato <i>sacro</i> è desso al Signore. Termini
che nè diversi, nè più pomposi suonano pel sacerdozio,
termini chè chiaramente la parentela, l’affinità ti rivelano,
che volle Iddio stabilita tra il Nazirato e il sacerdozio,
tra il Nazirato sacerdozio incoato, virtuale, temporario,
e il sacerdozio Nazirato attuale e perpetuo. Voi udiste
parlare di corona sacra a proposito del Nazareo, e di
sacra corona intenderete parlare a proposito del sommo
pontefice. Voi udiste il Nazareno qualificato sacro al
signore, e <i>sacro al signore</i> recava in lettere d’oro sul
frontale inciso il sommo pontefice. I sacerdoti sono
ministri dei sacrifizi, e ministri esclusivi, chi non lo sa?
Ma pure se vi fu uomo che tutte le ordinarie regole
conculcando dei sacrifizii, si sia eretto a pubblico, a solenne
immolatore, e se eretto si sia comecchè nè sacerdote
nè in luogo celebrante al culto di Dio dedicato; se uomo
cotale vi fu, ei fu un Samuele, ei fu un semplice levita,
ei fu un Nazareno; e se in progresso di tempo, e se dei
redivivi Nazareni, e se infine degli Esseni fu detto siccome
da Giuseppe apparisce, che fuori del tempio sacrificavano,
chi sa che lo esempio di Samuele ad accreditare
non sia valso una opinione siffatta! Fatto è che il carattere
sacro, religioso e quasi ieratico non fu mai ai Nazarei
disdetto: non lo fu nemmeno ai tempi malaugurati della
invasione siriaca. Quando, secondo un preziosissimo<span class="pagenum"><a name="Page_106" id="Page_106">[106]</a></span>
testo dei Maccabei, nel primo di questi libri al capitolo 3º,
ritiratisi gli Ebrei fuori di Solima seco recano
dalla santa città a Maspa, ove s’adunano e si accampano,
tutto chè di più sacro e prezioso avessero nel tempio di
Dio; quando siccome si esprime il testo istesso dei
Maccabei, <i>bandito un generale digiuno e postisi dei
sacchi attorno e della cenere in sul capo, spiegano i
libri della legge, arrecano le vesti sacerdotali, le primizie
e le decurie e fanno venire innanzi i Nazirei</i>,
quando non sapendo in qual luogo più sicuro riparare
tanto tesoro, esclamano, dice il testo, <i>con gran voce dicendo:
Che faremo a costoro e dove li meneremo?
Conciossiachè il tuo santuario sia calpestato e profanato,
e i tuoi sacerdoti sieno in cordoglio e in afflizione</i>.</p>

<p>Io credo che non pochi insegnamenti abbiamo fin
qui acquistato; abbiamo veduto tra gli antichi Nazirei
e gli Esseni parecchi correre luminosissime attinenze, e
tra ambedue altresì, e il sacerdozio costituito in Israele;
abbiamo in tanta antichità rinvenuti parecchi degli elementi
onde si formò di poi il nostro Essenato. Ma qui
non finisce la vena feconda del Nazirato vetusto, qui
non hanno fine i mirabili riscontri tra esso e’ moderni
Nazirei che si chiamano Esseni. Solo che meglio vi piaccia
la natura indagarne, solo che le frasi dei nostri
Profeti, laddove dei Nazirei tolgono a ragionare, non vadano,
come avviene, perdute nel torrente di una irreflessa
e precipitosa lettura. Un passo principalmente vi ha di
cui non si potrebbe ragionevolmente inforsare la importanza.
Egli è il Profeta Amos quando rinfaccia ai coetanei
suoi la ingratitudine onde ripagavano le insigni beneficenze
di Dio, quando ricorda loro il portentoso riscatto,
le spirituali divise con cui rivestilli, quando in ispecie ricorda
i doni profetici, le fatidiche ispirazioni; quando esclama<span class="pagenum"><a name="Page_107" id="Page_107">[107]</a></span>
in nome d’Iddio, <i>E pure io fui quello che i figli
vostri costituiva profeti e i giovani vostri costitutiva
Nazareni. Non è forse così, o Popolo d’Israel, dice il
Signore? Ma voi che faceste? Voi propinaste ai Nazareni
il vino conteso, ed ai profeti intimaste dicendo:
Non profetate.</i> O io m’inganno, o nuova sembianza è cotesta
che assumono i Nazareni. Non solo gente sacra e
quasi sacerdotale, siccome vedemmo, ma gente, si può
dire arditamente altresì, gente profetica. Chi conosce il
genio della lingua Ebraica, la replicazione del concetto,
nelle due metà del versetto, le predilette sinonimie, il
parallelismo frequentissimo, non porrà menomamente
in dubbio che nella mente di Amos, Profeti e Nazireni,
il vino dai Nazareni libato, e la esautorazione del Profetismo
non si unificassero a dirittura in un solo concetto.
Per chi è autonomo nei giudizi questo è d’avanzo. Per
chi ama invece poggiare sulle autorità ne avremmo a
citare di soverchio. Potremmo dire del Parafrasta Caldeo
che con significantissima sostituzione pone invece
della parola <i>Nazireni</i> il vocabolo Arameo <i>Malfin</i> che
suona <i>insegnatori</i>; potremmo invocare il venerabile <i>Rasci</i>
che tale ci offre definizione di cotesti del profeta, che
più acconcia, più precisa, più completa non si potrebbe
dare degli Esseni medesimi; quando dice cioè ch’erano
i Nazirei separati dalle comuni costumanze, e tutti dediti
alla legge di Dio. Potremmo dal labro pendere di Abenesra
ove col consueto laconismo, ma altamente espressivo
pel caso nostro, <i>Nazirei</i> dice <i>che consacrai a riprendervi,
a santificarvi</i>. Potrei chiamare a testimonio
l’Abrabanel che dice il <i>Nazireato esser preparazione allo
spirito santo</i>, che aggiunge <i>essergli stato il vino propinato
onde lo spirito divino non scendesse sopra di essi,
nè quindi potessero vaticinare</i>.<a name="FNanchor_28_28" id="FNanchor_28_28"></a><a href="#Footnote_28_28" class="fnanchor">[28]</a> Or che cosa sarà s’io vi
dicessi che gli Esseni andavano celebri per i loro vaticini<span class="pagenum"><a name="Page_108" id="Page_108">[108]</a></span>
e che non poche delle loro predizioni ci sono da
Giuseppe riferite, siccome a suo luogo vedremo? Certo
che vedreste allora nell’antico Nazirato, nelle doti profetiche
di cui va insignito un elemento nuovo dell’Essenato
moderno, una pietra nuova del grande edifizio, un
preludio alle Esseniche predizioni: e che sarà poi se vi
farò toccare con mano nuovi riscontri nelle circostanze più
particolari della vita, nell’abito per esempio, nel regime
tra l’Essenato e i Nazirei; il sacerdozio antico e il Profetismo?
Certo non negherete che sarà un passo di più
verso la mèta a cui aneliamo, il ritrovamento delle parti
integrali, degli elementi del grande Istituto. Or bene,
volete sapere degli Esseni l’abbigliamento? Mirate ai
Profeti ed ai Nazirei; due luoghi vi sono aurei tutti e
due, luminosi tutti e due per chi ha gli occhi per vedere,
dove il costume esteriore ci vien dipinto, ma di volo con
un sol tratto, di Profeti e di Nazirei. Costume uniforme dei
Profeti, colà abbiamo, laddove predicando Amos il discredito
in cui saria caduta l’ispirazione, <i>tanto vil cosa</i>
aggiunge <i>sarà reputata, che niuno vorrà simulare nemmeno
il portamento esteriore di un Profeta, che niuno
più addosserà un mantello peloso</i>.&mdash;Chi ha orecchi
ascolti: un <i>mantello peloso</i>, ecco dei Profeti la divisa, il
destintivo. Che se non contenti di aver trovato, se così è
lecito dire, dei Profeti il figurino, ne voleste uno proprio
di carne e sangue in cotal foggia vestito, potrei io esitare
un istante, potrei io non vedere sorgere immantinente
ai miei sguardi il severo, l’ispido <i>Elia</i>, l’uomo come il descrive
il sacro storico, l’uomo peloso, l’uomo dalla cintura
pelosa, Elia il Jesbita; Elia il solo superstite tra i Profeti
di Dio, Elia che al sol vederlo in questo arnese caratteristico
esclamano tutti? <i>Elia attisbi u?</i><a name="FNanchor_29_29" id="FNanchor_29_29"></a><a href="#Footnote_29_29" class="fnanchor">[29]</a> Ebbene mirate
nell’autobiografia di Flavio Giuseppe ciò che del costume
va esprimendo dei più rigidi tra gli Esseni, e mi saprete<span class="pagenum"><a name="Page_109" id="Page_109">[109]</a></span>
dire se troppo disforme da quello procedesse tra i profeti
usitato. Ma i men rigidi, i più urbani tra gli Esseni
come vestivano essi? Ah! egli è qui ove ritornano in
campo non solo i sacerdoti come gli Esseni <i>bianco vestiti</i>,
ma ciò ch’è più, ritornano in campo gli stessi Nazirei
e un nuovo e parlante rapporto ci offrono colla società
degli Esseni. È tal cosa la Scrittura, o miei giovani,
che se uomo non tende l’orecchio del continuo a spiarne
non ch’altro le più fuggevoli espressioni, gran parte
sperpera, miseramente perduta, delle sue ricchezze. È un
mondo che si rivela per cenni ed enigmi, è la figlia del
Re, secondo la magnifica parabola Zoaristica, che solo rivela
la faccia sua bellissima, dopo avere con ripetuti cenni
ed ammicchi l’attenzione e l’ansia provocate del suo
amadore.<a name="FNanchor_30_30" id="FNanchor_30_30"></a><a href="#Footnote_30_30" class="fnanchor">[30]</a> Testimone l’esempio che abbiam tralle mani.
Chi avrebbe detto che la Bibbia contenesse perfino l’antico
costume dei Nazirei? Eppure nulla di più esatto,
la Bibbia lo contiene, in una locuzione, in una idea
incidentale, ma pure lo contiene. Povero Geremia! Ei
lamenta perdute tante cose e carissime! Ma non dimentica,
credete per questo, cose di men rilievo, per esempio
i bellissimi Nazireni e le loro vesti. <i>Dove n’andaste</i>,
sclama nel dolor suo, <i>Dove, o Nazareni dalle candidissime
stole più della neve bianche, bianche meglio del latte?</i>
(Treni cap. IV, v. 7.) Perocchè glossa il venerando Rasci
i <i>Nazirei e i Farisei</i> (notate questo contatto e ponetelo
in serbo per altro tempo) <i>i Nazirei e i Farisei mostravansi
al di fuori tersi e puri</i> <span class="smcap">colle bianchissime loro
vesti</span>, <i>alla neve somiglianti, siccome alla neve si assimigliano
le vesti dell’antico dei giorni, e siccome infine
è costume dei Ilasidini</i>; ed anche quest’ultima frase
ponete in serbo, giovani miei. Ed ecco il costume degli
Esseni, il costume dei più miti tra essi somministratoci
dall’antico Nazirato, dal Nazirato consenziente anco in<span class="pagenum"><a name="Page_110" id="Page_110">[110]</a></span>
questo col sacerdozio ministrante nel tempio di Dio.<a name="FNanchor_31_31" id="FNanchor_31_31"></a><a href="#Footnote_31_31" class="fnanchor">[31]</a> Ma
io dissi che negli antichi profeti un vestigio ritrovato
avremmo della tavola degli Esseni, del regime degli Esseni.
Dissi ben poco; doveva dire e la dietetica e la dimora
e la scelta del luogo. Vi è un passo nel secondo
dei Re ove la scuola dei profeti, <i>i figli dei profeti</i> come
allor si dicevano, banchettando a cielo aperto ci permettono
di osservare di che cosa si formassero le consuete
imbandigioni. Io veggo primi rammentati i legumi; e
legumi pure erano il cibo favorito nell’essenico refettorio,
veggo radiche ed erbe qua e colà dai Profeti stessi
raccolte su per i campi; ed erbe e radiche alternavansi
talvolta negli essenici prandi. Che più? La scuola profetica
abita non solo sotto il medesimo tetto, tralle stesse
pareti, ma soggiorna eziandio lungi dall’abitato <i>presso
le rive del Giordano</i>; e non sarebbe temerità s’io dicessi
che non del tutto andò errato Gerolamo quando nelle
frasi del testo intravide eziandio la costruzione di separate
cellette.</p>

<p>Aveva io ragione di sperare larga suppellettile di
elementi, di preludi, di presentimenti Essenici nella storia
dei Nazireni, in quella del sacerdozio, in quella dei profeti
che tanta parte offron pur essi della fisonomia dei
Nazireni? Ma vi ha un’obbiezione che voi potreste fare
e ch’io perciò appunto amo di prevenire. Potreste dire:
il Nazirato era voto e vincolo; ma voto e vincolo a tempo,
ch’è quanto dire era assai diverso dall’Essenato che una
consacrazione importava la quale continuar doveva quanto
la vita lontana. E benissimo vi apporreste se tra Nazirato
ed Essenato non corresse a senso mio divario alcuno;
se io dicessi le stesse forme, le stesse leggi essersi
per tanto corso di secoli dall’uno all’altro tramandate
senza alterazione alcuna. Ma ciò nè dissi nè poteva io dire
in verità. Sebbene che dico? È egli poi vero che il voto<span class="pagenum"><a name="Page_111" id="Page_111">[111]</a></span>
dei Nazireni fosse sempre temporaneo come voi dite?
Certo che così pensò e scrisse un uomo dottissimo il
<i>Munk</i> nella <i>Palestina</i>. Ma con sua buona pace sia detto:
il Munk s’ingannò a partito. Non solo la tradizione attesta
il contrario, non solo esempi vi sono luminosissimi di
Nazirato perpetuo, e basti citare i nomi famosi di Sansone,
di Samuele, e nei tempi Rabbinici di Elena la pia
Regina degli Adiabeni;<a name="FNanchor_32_32" id="FNanchor_32_32"></a><a href="#Footnote_32_32" class="fnanchor">[32]</a> ma sopratutto il testo stesso su
cui pare il Munk affidarsi, se non dice aperto di un Nazirato
a vita, non parla nemmeno di tempo, non prescrive
termine, nè limitazione prefigge. Si dirà ancora che non
vi fu Nazerato perpetuo? Io credo che la sua esistenza
non possa revocarsi in dubbio, e quindi un nuovo elemento,
un nuovo apparecchio emmi lecito intravedervi
della grande e dotta congregazione degli Esseni.</p>

<p>Io non lascerò, o miei giovani, l’argomento dei Nazireni,
anzi che non vi abbia fatto toccar con mano come oltre
le regole, le leggi, le istituzioni, il nome stesso di Nazireno
sinonimizzi mirabilmente con tutti quelli che in ogni
tempo recarono gli Esseni, con tutta la ricca suppellettile
di nomi con cui a senso mio furono contradistinti. Primo
tra questi, e già in parte ve lo accennai altra volta, si è
quello di <i>Fariseo</i>; nome che nella sua vastissima comprensione
anco l’Istituto abbracciava degli Esseni siccome
quello che dei Farisei era culmine ed apogeo. Or che
vuol dire Fariseo? Vuol dire <i>separato</i>. E come direste separato
nella lingua biblica, nella lingua della scrittura?
Direste precisamente <i>Nazir</i>; col qual nome avrebbe qualificato
Mosè i Farisei se al tempo suo fossero esistiti,
in quella guisa che Farisei avrebbero potuto qualificare
i dottori i Nazireni?<a name="FNanchor_33_33" id="FNanchor_33_33"></a><a href="#Footnote_33_33" class="fnanchor">[33]</a> Vi pare assai? Udite ancora. Io vi
dissi altra volta e ve lo proverò in seguito, come speciale
designazione degli Esseni fosse ai tempi Rabbinici il
nome di Hasidim. Volete ora vedere i Hasidim trasformarsi<span class="pagenum"><a name="Page_112" id="Page_112">[112]</a></span>
in Nazireni? Certo che la metamorfosi vi parrà
avventata. Pure nulla di più preciso se aprite il Talmud
al primo di <i>Nedarim</i>. Dove leggerete questa confessione
preziosissima; <i>che i primitivi Hasidim solevano di frequente
votarsi a Dio in Nazireni</i>.<a name="FNanchor_34_34" id="FNanchor_34_34"></a><a href="#Footnote_34_34" class="fnanchor">[34]</a> Volete più? Certo
che voi discretissimi non esigereste di più: ma pure proviamoci:
proviamoci a recare il sinonimo di Nazir con
Essena a quella evidenza che si può desiderare maggiore.
Voi vedrete tra non molto come il Talmud, come
i monumenti Rabbinici più antichi tracciano, siccome fu
creduto finora sul conto degli Esseni, come questo silenzio
formasse sempre argomento di legittima sorpresa
per chiunque si facesse ad osservarlo, e come questo
preteso silenzio, fosse creduto, fosse ammesso non solo
dai dotti, dagli eruditi di ogni maniera, ma eziandio dai
succedituri Rabbini, dai dottori che sursero e scrissero
dopo il Talmud i quali quando ebbero contezza, strano a
dirsi! per mezzo dei moderni scrittori della esistenza di
un antica setta fra loro per nome Esseni, quando di essa
ebbero come di peregrina e inaudita scuola a favellare,
che nome credereste che gli apponessero? il nome di
<i>Nazireni</i>! Tanto pareva loro confacersi agli Esseni l’antico
nome di Nazireo, tanto al genio rispondere il genio,
la vita, le leggi alle leggi e alla vita.</p>

<p>Un grande insegnamento emerge, se io non sbaglio,
dalle cose dette sin quì, ed è questo: che senza ammettere
una generazione diretta od omogenea, grande però,
massima parte di tutti gli elementi che la vita composero
e la esistenza dell’Essenato si trovano contenuti e come
in germe rinchiusi in seno al Nazirato ed al Profetismo.
Purità, sobrietà, dottrina, ispirazione, vita solitaria e
cenobitica, costume, dietetica e persino il nome loro
caratteristico. Si può dire per questo che tutte abbiamo
le parti costitutive dell’Essenato? Io non oso dir tanto:<span class="pagenum"><a name="Page_113" id="Page_113">[113]</a></span>
vi ha un elemento nella organizzazione degli Esseni di
cui traccia non solo nei Nazireni non si discopre, ma
che pure ardua, se non impossibile impresa, sembra
trovarne vestigia nella ebraica antichità; che dico? Che
pare a dirittura contraddire alle leggi, ai costumi, allo
spirito generale dell’Ebraismo. E questo è il <i>Celibato</i>.
Il celibato fu egli dagli Esseni praticato? Ove sia stato
praticato, ha egli radici, ha egli origine nel genio, nella
storia, nel passato dell’Ebraismo? Io mi affretto a dirvi
per ciò che concerne la prima dimanda, come il celibato
fosse istituzione sì degli Esseni; non tale però che da
tutti fosse egualmente praticata. Quando delle leggi loro
favelleremo e del loro Istituto, vedremo come gravi restrizioni
debbano accompagnare la divulgata sentenza
che a tutti gli Esseni indistintamente attribuisce il celibato.
Pure si praticò; e se non tutti come il più perfetto
consideravanlo degli stati, certo che appo taluni era in
grande onore. D’onde quest’onore? D’onde questa dissonanza
dalla voce dei secoli che proclamava invece tra
gl’Israeliti maledetto, infame il celibato? Ardisco dire
che l’ebraica antichità non è sorda assolutamente al nostro
dimando. Io vi so dire che certi fatti vi sono e certe
frasi i quali attestano manifestissimo che se pel comune
degli uomini, per le condizioni più comuni della vita
sociale, lo stato coniugale è lo stato più onesto, più meritorio,
più religioso, pure si dànno certi stati così sublimi,
certi uomini così trascendenti, certi momenti così
augusti, in cui la virtù della continenza, temporaria e passeggiera
talvolta, si stende però altre fiate ad un epoca
così vasta, e talvolta abbraccia così una vita intera, che
male il nome si potrà contrastargli ed il carattere di <i>Celibato</i>.
Quali sono questi fatti e questi precetti? Un occhio
penetrante li scuopre a prima giunta nel gran campo
delle scritture; una mente alquanto erudita li ritrova nel<span class="pagenum"><a name="Page_114" id="Page_114">[114]</a></span>
grande emporio delle Tradizioni. Ecco i Dottori cui amore
stringe della vita speculativa, della vita ipermistica dispensati
formalmente dal matrimonio: ma di questo non
dirò di vantaggio, perciocchè non appartiene a rigore all’epoca
delle origini. Ecco un colloquio interessantissimo
tra il sacerdote di Nobbe e David che chiede cibo per
sè e pei suoi. Ecco il sacerdote obbiettare come i sacri
pani non potessersi offerire a coloro che da contatto donnesco
non si fossero astenuti. Ecco David replicare essersi
tutti da tre giorni serbati continentissimi. Ecco Giobbe
che pria di bandire i Riti e il sacrifizio domestico, impone
ai figli, apparecchiarvisi con rigorosa castità. Che
più? Ecco il gran fatto, il fatto più culminante nella storia
dell’Ebraismo, ecco la promulgazione della legge ed
ecco ciò che impone Moisè? Egli comanda si separi ognuno
dalla donna sua e tre giorni di severissima continenza li
predispongano al condegno accoglimento della parola
di Dio. Volete più? Vi ha una tradizione preziosissima
certo non coniata in grazia dell’Essenato, ma che pure
torna mirabilmente in acconcio pel caso nostro, e la tradizione
riguarda Moisè. Si volle, si disse, che da quel
punto in cui Dio fece suonare quelle parole sacramentali
«Ed ora qui rimanti con me;» il gran profeta avesse letto
nel volere divino l’obbligo di sequestrarsi da ogni carnalità
e di vivere oggimai la vita dei Celesti, e le sole
voluttà omai pregustare che il novello stato gli offriva
nel consorzio di Dio.<a name="FNanchor_35_35" id="FNanchor_35_35"></a><a href="#Footnote_35_35" class="fnanchor">[35]</a> Che volete? Fosse consiglio della
solitudine, fosse desio di scuotere a dirittura ogni polve
terrena, fosse vaghezza di una perfezione superlativa,
fosse persuasione di esquisita misticità, gli Esseni nostri,
allo stato aspirarono eccezionale dei grandi uomini
e dei grandi momenti nella vita dell’Ebraismo; aspirarono
a fare una regola, una legge dell’anormale e dell’eccezione,
agognarono ad ottenere del continuo quella<span class="pagenum"><a name="Page_115" id="Page_115">[115]</a></span>
istantanea elevazione in cui si tennero i santi antichissimi
in breve ora del viver loro; e invece di libare un
sorso della vita beata, vollero votare interamente la tazza.
L’erezione dello stato eccezionale in regola inflessibile,
del transitorio nell’immanente costituì tra gli Esseni il
Celibato.<a name="FNanchor_36_36" id="FNanchor_36_36"></a><a href="#Footnote_36_36" class="fnanchor">[36]</a> Questi sono i germi, questa l’origine che ci
offre la Bibbia. Quando parleremo della istituzione in se
stessa, avremo un altro termine fecondissimo di raffronto,
i Dottori e le Tradizioni; e il Celibato diverrà allora
se occorre anco più comprensibile. Per ora noi abbiamo
fornita parte non indifferente di nostra via, abbiamo notati,
registrati nell’antichità Ebraica gli elementi dell’Essenato.
Abbiamo descritta la <i>embriogenia</i> del grande
Istituto. Otto giorni ancora e gli elementi disgregati,
inorganici, impersonali diverranno un ente vivo, storico,
parlante, organico, personale; in cui tutti o quasi tutti
s’incarneranno i discorsi elementi. Noi possiamo dire
oggi: questi sono gli elementi dell’Essenato. Noi potremo
dire allora: questi sono degli Esseni i progenitori, gli antenati.
Noi diciamo oggi, ecco le pietre, ecco i materiali:
noi diremo allora, ecco la fabbrica, ecco il palagio, o almeno:
ecco le fondamenta.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_116" id="Page_116">[116]</a></span></p>

<p><span class="pagenum"><a name="Page_117" id="Page_117">[117]</a><br /><a name="Page_118" id="Page_118">[118]</a><br /><a name="Page_119" id="Page_119">[119]</a></span></p>

<div class="chapter">

<h2 class="p4">LEZIONE NONA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Se prepotente io non sentissi il bisogno di giungere
più ratto che ci è dato a la mèta prefissa, la tela che
noi andremo questa sera svolgendo troppo maggiore argomento
ci offrirebbe che quello di una sola conferenza.
Le cose che ho a dirvi sono molte, sono gravi, sono di
grande momento, sono la ricostruzione storica dell’Essenato
per tutti i tempi favolosi, incerti, storici della
sua esistenza, sono la storia della sua incarnazione durante
i lunghi secoli che precederono l’Essenato propriamente
detto, egli è infine l’<i>albero genealogico</i> del
grande istituto. Io stringerò il molto in brevissimi termini,
io vincerò il desiderio che pur provo vivissimo di
farvi assaporare di ogni parte il valore di farvi misurare
sol collo sguardo gli amplissimi orizzonti che ad ogni
tratto ci si schiuderanno dinanzi, nè a questo bisogno
meglio che desiderio, verrei men di certo se io non contassi
sulla vostra penetrazione, sul vostro acume. Supplite
voi al manco del mio dire; intendete meglio che io
non possa spiegami. Fecondate colla mente ingegnosa
i dati che vi vado porgendo, indovinate quello che per
brevità io taccio, andate più lungi colla mente di quel
che a me sia conceduto lo andare colle parole; e sopratutto
stringete tutte in un fascio le cose che sono per<span class="pagenum"><a name="Page_120" id="Page_120">[120]</a></span>
dirvi: sia la vostra mente un filo, anzi sia poderosissima
catena che tutte unifichi le cose che sono per dire; alla
seconda vi ricordate la prima, alla terza prima e seconda;
nè giunga del mio dire la conclusione, senza che le precedenti
cose vi stiano tutte dinanzi all’occhio della
mente schierate, così io sarò breve senza pericolo, e voi
istruiti sarete senza disagio.</p>

<p>Voi lo ricordate. Abbiamo trovato nelle passate conferenze
gli elementi dell’Essenato, adesso ci è d’uopo
trovare l’Essenato medesimo. Abbiamo veduto i suoi
principii, adesso ci è mestieri vedere i suoi antenati; veduto
abbiamo la storia delle sue idee, ci conviene adesso
la storia studiare dei suoi precursori. Dove cercarla?
Non vi dirò le laboriose investigazioni che emmi costata
la costatazione di questa origine, la sua ordinazione, la
sua confermazione. Voi stasera, o miei giovani, coglietene
il frutto, ed il saperlo sarà il mio premio. Dove cercarla?
Cercarla io dico colà ove l’origine si cerca di quanto vi
ha di più nobile e venerando in Israele, dove si cerca
l’origine della Reale Dinastia Davidica cioè nell’innesto
di un ramo pagano sul ceppo ebraico,<a name="FNanchor_37_37" id="FNanchor_37_37"></a><a href="#Footnote_37_37" class="fnanchor">[37]</a> nella Moabita
Rut che fu madre del Regno siccome leggiadramente chiamaronla
i Dottori; dove si cerca l’origine di alcuno tra
i Profeti stessi, siccome Obadia che di pagano che era
si fece ebreo secondo i Dottori, dove si cerca l’origine
dei più illustri tra i Dottori i quali pressochè tutti sortirono
a confessione di loro stessi i natali da progenitori
pagani: tra i quali si potrebbe citare per tutti il gran Proselita
Onchelos, il più popolare tra tutti i Dottori. Cercarla
infine tra i Pagani al Giudaismo conversi, cercarla nella
nobil famiglia dei Proseliti. Perchè così abbia disposto
il Signore, perchè non sia gentil pianta nell’ebraico giardino
che un ramo non rechi innestato dell’agreste e selvatico
Gentilesimo; troppo vorrebbesi lunga e protratta<span class="pagenum"><a name="Page_121" id="Page_121">[121]</a></span>
disamina perchè ci sia qui lecito il tentarla. Io domando
solamente se l’Essenato deve al Proselitismo la sua origine,
se in questo solo senso avvera l’opinione di coloro
che gli Esseni dichiararon <i>Pagani</i>. Quale è tra i Proseliti
che ricorda la Storia, il santo seme, onde poi allignò
il rigogliosissimo albero? Io non so se ben m’apponga,
ma io credo che il nome non vi riesca ignoto. Avete mai,
o miei giovani, udito parlare di Jetro, di <i>Jetrò</i> il sacerdote
di Madiani, il suocero di Mosè, il suo consigliere,
lo approvato dal Signore, il primogenito tra i conversi, e
secondo un antico Rabbino spagnuolo <i>David di Leon</i>,
l’iniziatore di Mosè alla vita religiosa, alla propedeutica
religiosa; tanto che se Mosè dir si può il padre di nostra
fede, Jetrò se ne può dire l’avo? Io dissi primogenito
tra i conversi e n’ho ben d’onde. Ho per me la tradizione
che lo attesta, ho per me la formula quasi della
sua abjura laddove all’udire il portentoso egresso di
Egitto esclama ammirato: <i>Ora sì riconosco che grande
è l’Eterno al di sopra degli altri Dei.</i> Ho per me l’atto
istesso con cui al culto s’inizia nuovamente abbracciato,
quando a Dio appropinqua olocausti ed ostie pacifiche,
quando alla sacra mensa banchettan festanti assieme al
Neofita, Mosè, Aronne e gli anziani tutti d’Israele; ho
per me l’onore unico da nessun altro partecipato, tranne
Jetro, di essere istitutore della Ebraica Magistratura, Dio
consenziente non solo, ma encomiante; ho per me le
parole mirabilissime di Mosè ove si confessa, quasi non
dissi al grande suocero inferiore, quando cioè istantemente
lo supplica di procedere seco lui per lo deserto,
quando Jetro rifiuta dicendo: <i>No, che solo al paese mio
tornerommi e alla mia patria</i>; quando senza lasciarsi
ributtare al primo rifiuto torna Mosè e prega e scongiura,
quando il titolo onorandissimo prodigagli il gran Profeta
di suo duce, di suo conduttore e, secondo la forza<span class="pagenum"><a name="Page_122" id="Page_122">[122]</a></span>
dell’ebraico vocabolo, di <i>occhio suo</i>. Ho per me i dottori
quando dicono che ridottosi al suo paese non quietò il
gran Proselita sino a tanto che non ebbe il culto degli
idoli estirpato dalla sua famiglia; e questo è Jetro, e questa
è la sua conversione. Ma della sua famiglia altresì io
parlai e della di lei conversione. Dove ne sono le prove?
Parlai dei dottori e delle lor tradizioni, ma io doveva
dire la scrittura, la Bibbia in quei fatti momentosissimi
ove si fa parola della discendenza del gran Proselita, ove
ti apparisce la sua figliolanza costituita veramente in società
distinta, sì, ma pure dimorante in seno agli Ebrei,
ove per gran fortuna possiamo passo a passo seguire le
vicissitudini tutte dei Jetroiti, ove al tempo istesso che
vi leggiamo la loro storia, una esatta dipintura ci si
porge altresì della successiva, della lenta formazione di
un dotto di un Religioso Istituto in quella famiglia. Io
oso dire che non è senza una particolare provvidenza che
la Bibbia ci ha serbato memoria di questo fatto, che di
tratto in tratto ha deviato dal suo prescritto cammino
per toccare delle fasi in vari tempi percorse dai discendenti
di Jetro. Quali sono queste fasi? In qual guisa
vi si può come in ispecchio mirare la secolare concezione
dell’Essenico Istituto? Ecco il come ed ecco i
fatti.</p>

<p>Ecco il libro dei Giudici che non appena pochi passi
ha mutati nella sua narrazione, non appena alle conquiste
ha esordito dopo Giosuè operate, esce fuora con queste
parole: <i>Ora i figli di Cheni suocero di Mosè trassero dalla
città dei Palmizi coi figli di Giuda al deserto di Giuda
che è posto a mezzodì di Arad, e andò e pose stanza
appresso al popolo.</i>&mdash;Che parole son queste e che significano?
Se io non erro, non troppo vi saranno riuscite
per ora accessibili. Però tranquillizzatevi; questa difficoltà
non è in voi, è piuttosto nel testo istesso, è la mancanza<span class="pagenum"><a name="Page_123" id="Page_123">[123]</a></span>
di antecedenti che spianino la via alla sua intelligenza,
è l’isolamento in cui il verso stesso si trova in
seno al contesto, è quel piombare che ti fa subitaneo in
sulla testa senza troppo sapere d’onde provenga, è quell’apparire
istantaneo a guisa di lampo che pare scaturir
di seno alle tenebre, per ricadere nelle tenebre, è quell’oscurità
innanzi a cui resta perplesso, esitabondo ognuno
comecchè erudito proceda nel sacro Idioma; nè se dovessi
tutte le cause narrare di questa oscurità non saprei veramente
venirne a capo. Però l’oscurità sentiamo, e la sentiamo
gravissima; proviamo a diradarla. Si parla qui dei
<i>Cheniti</i>, dei figli di <i>Cheni</i>. Chi sono i Cheniti? Sono
certo Cheniti quei popoli di cui Dio accenna ad Abramo
nella solenne promessa. Ma <i>Cheniti</i> sono, si chiamano
pure i discendenti di Jetro, vuoi che Jetro appartenesse
all’antico popolo dei Cheniti, siccome vuole
il Munck, vuoi come meglio a parer mio opinarono il
<i>Gesenius</i>, <i>il Bohlen</i>, <i>il Tahu</i>, come ad essi la tradizione
consente, che Cheniti si dicessero da Jetro, appellato esso
pure Cheni, vuoi finalmente che <i>Cheni</i> si dicessero da
<i>Chen</i> nido, pel nido che facevano per campi e per selve
siccome comprese il Zoar. Fatto è che i discendenti di
Jetro si dicono <i>Cheniti</i> e che sotto il nome stesso ci
si riveleranno in appresso i loro successori. Ma che
cosa è la <i>Città</i> dei <i>Palmizi</i>? Città dei Palmizi è <i>Gerico</i>;
Gerico chiamata negli ultimi versi del Pentateuco col
nome istesso usato dai Giudici; <i>Gerico</i> situata poco lungi
dalle sponde del lago Asfaltide. Ma in qual guisa li Jetroiti
veggiamo stanziati in Gerico? Come dalla città lontanissima
di Madian loro patria nell’Arabia Petrea, le
orme seguirono di Israel sino nel cuore di Terra Santa?
Nessuno lo spiega, e nessuno il narra, tranne la <i>Tradizione</i>.
Ma quanto bene la Tradizione! Per la tradizione Jetro
dopo i primi rifiuti, cesse finalmente alle istanze del divino<span class="pagenum"><a name="Page_124" id="Page_124">[124]</a></span>
Mosè. Jetro, i suoi figli, la sua famiglia ricovrarono
all’ombra del popolo Ebreo, battagliarono nelle
sue battaglie, trionfarono nei suoi trionfi e le piagge dilette
vider pur essi della Cananea conquistata. Ma quale
gli attendeva laggiù guiderdone? In qual guisa si sdebitarono
gl’Israeliti della promessa Mosaica che Jetro voleva
a compartecipe dei beni, delle terre acquisite? Coi
suburbi, colle campagne di Gerico, dice la Tradizione; le
quali terre dovuto avrebbero li Jetroiti serbare in custodia
sino a tanto che fosse il Tempio edificato, e la
metropoli destinata, la quale, proprietà nazionale dovendo
essere meglio che tribunizia, mestieri pure era porgere
alla Tribù spodestata una adeguata indennità, e questa
doveva essere il territorio di Gerico, la stanza antica dei
Jetroiti. Ma questi, voi lo vedeste, partiti da Gerico traggono
altrove. Dove vanno? Vanno, dice il testo, nei deserti
di Giuda che sono a mezzodì di Arad, e in mezzo
al popolo fermano stanza. Che luoghi sono cotesti? Voi
vedeste poc’anzi come Gerico fosse posta sulle rive o a
quel presso, del lago Asfaltide. Or bene; il deserto di Giuda,
Arad istesso, la nuova dimora dei Jetroiti, non piega
sulla carta dalla linea contrassegnata, e l’epoca stessa
gloriosissima di Debora troveralli abitare sui luoghi medesimi.
Che monta ciò, potreste dire? Nol direste però se
tutto aveste già ascoltato; nol direste se io vi mostrassi
come gli Esseni di cui adesso cerchiamo l’origine, quegli
stessi luoghi abitassero in tempi tanto più posteriori, che
gli antichi Jetroiti occuparono in tempi così antichi; nol
direste se vi ripetessi le parole di Plinio nel Cap. 17 del
libro 5, laddove degli Esseni parlando, li qualifica <i>Gens
socia Palmarum</i>, gente dei Dattolari amica, nè più celebre
di Gerico e della riva del Giordano s’ebbe giammai
in fatto a Palmizi; nol direste se vi mostrassi in
Plinio stesso al luogo istesso, come la città ove ai suoi<span class="pagenum"><a name="Page_125" id="Page_125">[125]</a></span>
tempi abitavano gli Esseni fosse Engaddi, Engaddi posta
essa pure sull’Asfaltide sulla linea stessa di Gerico e Arad,
come vi mostra la carta, Engaddi famosa pur essa pei suoi
Palmizj d’onde il nome derivolle più antico di <i>Kazazon
Tamar</i>; nol direste finalmente se udiste Plinio istesso
additarvi qual residenza altresì degli Esseni moderni <i>Masada</i>,
città anch’essa meridionale di Palestina, anch’essa
posta in riva all’Asfaltide, come di leggeri potete osservare
nella Geografia del <i>Dufour</i>. Attalchè Gerico, Masada,
Engaddi, Arad formano sulla carta una linea continuata
che rasenta il Mar Morto, muove dall’ovest in direzione
del Sud, e dove negli antichi e moderni tempi ebbero
stanza gli Esseni ed i loro proavi <i>Jetroiti</i>. Ed a che
fare traggono i Cheniti ad Arad? <i>Ad abitare</i>, dice il
Testo, <i>in mezzo agli Ebrei</i>, a convertirsi, dice il Gersonide,
definitivamente all’Ebraismo. E presso chi particolarmente
riparano gli emigrati? presso <i>Jahbez</i>, dice la
Tradizione, presso Jahbez, conferma la Bibbia nel 1º delle
Cronache, come fra poco vedrete. Chi era <i>Jahbez</i>? Era
Dottore, era Scriba, era Profeta, chè tutti e tre i caratteri
solevano a quei tempi andare congiunti,<a name="FNanchor_38_38" id="FNanchor_38_38"></a><a href="#Footnote_38_38" class="fnanchor">[38]</a> ed alla Tribù
dotta, massima, reina, apparteneva di Giuda; in cui doveva
secondo l’antica benedizione perpetuarsi lo scettro,
e l’oracolo promulgarsi della legge di Dio, a cui il titolo
di maestra leggidatrice si concedeva nel libro dei Salmi;
<i>Jehuda mehokeki</i> in cui rifulse mai sempre il primato
sulle sorelle Tribù. Che se tale era pure l’origine, qual’è
il Ritratto che di lui medesimo ci fa la Scrittura? Io oso
dire che il libro delle cronache tali usa gravi, significantissime
espressioni sul conto suo, che in tutto il corso dell’opera
stessa, non se ne veggono per alcuno altro le
simiglianti. E bene le avvertirono i nostri Dottori i quali
osservarono e giustamente; come da Adamo da cui esordiscono
le cronache sino a Jahbez, niuno si trovi che<span class="pagenum"><a name="Page_126" id="Page_126">[126]</a></span>
abbia fatto così nobilmente favellare di sè. E come favellano
intorno a <i>Jahbez</i> i libri summentovati? Essi
dicono <i>E fu Jahbez sopra i suoi fratelli onorandissimo</i>.
Non basta. Il testo biblico reca manifeste le
tracce di un gran <span class="smcap">voto</span> da Jahbez pronunziato, voto
che rimane per sventura incompreso poichè la promessa
fatta al Signore restò implicita, restò sottintesa,
ma che tutti i caratteri porge, come diceva, visibilissimi
di un gran voto. Jahbez, dice il Testo, invocò il Dio
d’Israel e così disse: Se tu mi benedirai, o Signore, se
amplierai i miei confini, se la mano tua sarà in mio
aiuto, se mi camperai dal male, onde non abbia a dolorare.....
Ebbene che cosa aggiunge, che cosa promette
Jahbez ove Dio lo ascolti? Vano il cercarlo! Il Testo lo
tace, gli Interpreti non sanno dirci se non che <i>voto</i> vi
fu, ma rimane ignorato; e lo stesso Rasci non seppe
dettare che le frasi seguenti <i>ed egli votò quel che votò</i>,
ch’è quanto dire come più non c’è dato sapere. Sebbene
questo sappiamo; che Dio ne adempì pienamente
le voglie, e quindi se voto vi fu, siccome par dimostrato,
se la preghiera fu accetta, il voto fu anch’esso adempiuto.
Ma perchè traggono i Cheniti a fianco a Jahbez? I Giudici
tacciono; ma la tradizione e le cronache lo dicono
esplicito. Che dice la Tradizione? A imparare la legge,
a fondare una scuola. Che aggiungono le cronache? Parole
aggiungono che tutto il valore hanno di una grande
conferma, di una grande rivelazione; un tratto di luce,
vivo, acceso, che balena e sparisce; una stella che brilla
un istante e quindi la ricuopre la nube, un suono che
rompe per un istante la monotonia di un canto uniforme,
parole ed idee che non siamo usati incontrare in mezzo
le viete ed aride genealogie delle cronache e che rivelano
la presenza dell’elemento scientifico intellettuale
teologico, nell’epoche più remote della nostra esistenza.<span class="pagenum"><a name="Page_127" id="Page_127">[127]</a></span>
E quali parole poi perciò che riguarda i Cheneti e la origine
degli Esseni!</p>

<p>Prende il Cronista a narrare le genealogie di Giuda,
a ricostituire il passato d’ogni famiglia, a riconnetterla
cogli antichi anelli di cui si parla nel Pentateuco. A un
certo punto della genealogia ascendente, esce fuora con
queste parole: <i>Ora famiglie di Scribi di Dottori abitavano
presso Jahbez le quali dicevansi, le quali sono i
Cheniti che discendono dal fondatore dei Recabiti.</i> Gran
parole, o signori, e quante cose non s’imparano dalle
parole citate! Vedete le famiglie di Scribi Solferim da
Sefer libro in quella guisa che <i>Letterato</i> si disse un
tempo ognuno che <i>legger</i> sapesse; Soferim che i Lessici
interpretano <i>coloro che espongono e spiegan la legge</i>,
<span class="smcap">qui lege describenda et esplicanda vacat</span>, Soferim
che lo stesso <i>Kimhi</i> al luogo istesso delle cronache non
può a meno di comentare <i>che scribi erano e Dottori
della legge</i>. Vedete i nomi stessi delle famiglie discorse,
tutti significanti e parlanti secondo il valore che
traggono dal sacro idioma. Vedete <i>Tirhatim</i> da <i>tarha</i>
porta sinonimo in Ebraico, siccome è noto, di <i>Aula,
di Corte, di Magistrato</i> e che noi Europei usiamo
ancora quando diciamo la <i>Porta</i> Ottomanna, e quindi
vedrete nei Soferim la <i>gente Aulica, magistrale e Patrizia</i>.
Vedete la Mehiltà di Rabbi Ismael libro più antico
del Talmud e forse più venerando, ove della parola
tirhatim come delle altre che seguono tali si offrono
graziosissime etimologie che più in acconcio non potrebbero
tornare ai predecessori degli Esseni; anzi che dico?
che a niun altro possono attagliarsi se non a costoro.
<i>Tirhatim</i> dice la Mehiltà da tarha <i>porta, conciossiachè
abitassero alle porte di Gerusalemme</i>. Meraviglioso a
dirsi! Sappiamo da Giuseppe che una porta eravi ai
tempi suoi in Gerusalemme che si chiamava <i>la porta<span class="pagenum"><a name="Page_128" id="Page_128">[128]</a></span>
degli Esseni</i>. Che più? Tirhatim dice la Mehiltà da strepito,
suono, preghiera, perchè le preghiere loro eran
accette. Giuseppe vi citerò e Filone dai quali sappiamo
come in altissimo pregio fossero tenute le costoro intercessioni.
Volete piuttosto, continua la Mehiltà, che significhi
i <i>Chiomati non Rasi</i> ed allora vi ricorderò ciò che,
non è molto, io vi diceva intorno al costume dei Nazareni
<i>Jesco più antico, e dei Cheniti ed un tempo e degli Esseni
medesimi</i>. Ma ecco gli altri nomi, ed ecco non meno
belle ed appropriate derivazioni secondo la Mehilta: ecco
Scimhatim da <i>Sciamah</i> ascoltare, ubbidire, e quindi gli
ubbidienti, i sommessi, come a dilungo discorrono gli
storici intorno agli Esseni, reverenti sovra ogni altro, all’autorità
dei maggiori e dei capi, siccome a suo luogo vedremo.
Ecco <i>Suhatim</i> e con bello e significante corteo di
preziosi sensi che a nessun altro, ardisco dire, possono
tornare confacenti se non agli Esseni. Suhatim che deriva,
dice la Mehilta, da <i>Saha</i> conciossiachè da ogni unzione
si astenessero; e mirabile veramente! la storia
tutta attesta concorde essere stato l’orror degli unguenti
costume peculiarissimo del nostro Istituto, come anche
questo a suo luogo vedremo. Ecco lo stesso Suhatim derivare
da Capanna <i>Succa</i> perchè vita menavano, dice la
Mehilta, solitaria e romita; ed a chi meglio potria l’indicazione
tornare a capello se non agli Esseni?</p>

<p>Questi sono i nomi delle famiglie. Voi li udiste:
Tirhatim, Simhatim, Succatim. Ma quale n’è il nome
di stirpe, il nome generico? Il testo lo dice, nè tollera
dubbiezza: <i>sono essi i Cheniti</i>, i Cheniti che, come veduto
abbiamo nel libro dei Giudici, sono i discendenti di
Jetro, e più specialmente, aggiunge il testo, sono tutte
da quel derivati che la grande famiglia fondò dei Recabiti,
<i>Abbahim me-hamà abi bet rehab</i>. Quando più oltre
avrem proceduto, vedremo chi sono i Recabiti; li vedremo<span class="pagenum"><a name="Page_129" id="Page_129">[129]</a></span>
famosi solitari ai tempi di Geremia, li vedremo in una società
costituiti che tutte reca in rudimento le future sembianze
della società degli Esseni, in quella guisa che nel
fanciullo stanno ascose in potenza le fattezze, le membra
dell’uomo adulto. Per ora le cose dette ci bastino; e
più oltre proseguiamo nel corso dei secoli a trovarne i
vestigi. Li vedemmo ai tempi dei primi Giudici. Ma
Giudici a Giudici si succedono; ed una donna, donna di
genio, una donna profeta sorge in Israel. Voi la nomaste,
ella è Devora. Dove sono li Jetroiti? La storia ne parla,
e ad una nuova emigrazione accenna, operata dal centro
della Palestina meridionale alle regioni del Nord. Voi
conoscete la storia di Devora, i suoi giudizi, le sue battaglie,
i suoi trionfi. Ma non so se ricordate egualmente
<i>Jaele</i>, Jaele l’ucciditrice di Sisara, Jaele che volle essere
infame per tradita ospitalità, pure di salvare la patria
diletta, Jaele che fu benedetta in quel canto famoso
ch’irruppe dal petto della gran donna vittoriosa Taelmoghe,
come udiste di <i>Heber il Chenita</i> che insieme ai
fratelli viveva allora in Israel. E dove sono i fratelli, la
famiglia, la società? in questo verso sono che la narrazione
precede delle battaglie di Devora, dei suoi trionfi.
Come suona il verso? <i>Ora Eber il Chenita separato si era
dai Cheniti fratelli, dai figli di Obab suocero di Mosè e
tese aveva le sue tende nella pianura di Sananim ch’è
presso Chedese</i>, ch’è quanto dire all’estremità boreale
di Palestina, nel Territorio di Zebulun e di Neftali e
presso quel Chedes istesso che fu patria al capitano Barac.
Voi l’udiste, i tempi dai primi Giudici trascorsi non
estinsero la nobilissima stirpe. Vivono i Cheniti, vivono
in Israel, nella loro fede, nella loro alleanza, in loro ausilio;
e vivono, ciò ch’è degno di nota, sotto le tende e
vivono nelle campagne.<a name="FNanchor_39_39" id="FNanchor_39_39"></a><a href="#Footnote_39_39" class="fnanchor">[39]</a> Vedremo più tardi i loro ultimi
successori ai tempi di Geremia viversene pur essi per<span class="pagenum"><a name="Page_130" id="Page_130">[130]</a></span>
valli e per monti, e nella quiete riparare pur essi di pacifiche
tende.</p>

<p>Ma il gran fiume della Istoria Giudaica ripiglia
il suo corso, e noi pure con esso. Dopo Devora e Giudici,
e guerre, e pace, e servitù, e riscatti, si succedono
incessanti. Ecco Elì, ecco Samuele, ecco l’antica
ebraica repubblica in monarchia trasformata, ed ecco
Saul il monarca novello, ed ecco infine la guerra di Amalek.
Tempi ed eventi sono trascorsi in gran numero. Sarebbe
mai per avventura de’ Jetroiti smarrita la traccia? Tranquillatevi,
essi vivono, e vivono quali i loro antichi predecessori
vedeste poc’anzi. Dove sono? Sono qui, sono
nel centro tuttavia da’ proavi abitato, sono a mezzogiorno
di Palestina, a mezzogiorno di quell’istesso Arad di cui
fu menzione nel libro dei Giudici, sono come allora sulle
rive del mar Morto, e come allora precisamente sono
anche adesso limitrofi, finitimi a Amalek. Ma la guerra
santa contro Amalek è bandita; al nuovo re n’è commessa
l’impresa: ed egli già scende a fare strenua prova
di sè contro ai nemici di Dio. Che farà Saul? Rivolgerà
egli contro i Cheniti le armi? Forzerà il passaggio? La
quiete dei loro abituri conturberà col romore di guerra?
No! pieno di rispetto pei figli di Jetro non forza il passaggio
che sarìa? violenza; non lo chiede nemmeno poichè
di guerra non vuole offrirgli nemmeno l’aspetto, la mostra;
non li invoca in suo aiuto, non li spinge alle armi
conciossiachè egli sappia troppo alieno officio essere a
quei solitari i ludi di Marte: ma che fa Saul? Fa ciò
che qualunque capitano avria fatto con religiosi, con sacerdoti,
con solitari. L’invita a sgombrare. <i>E disse Saul
ai Cheniti: su via partitevi da Amalek onde con esso
non siate involti, conciossiachè tu abbia usato carità
con tutti i figli di Israele, quando trassero fuori della
terra d’Egitto: e si partirono i Cheniti d’infra Amalek.</i></p>

<p><span class="pagenum"><a name="Page_131" id="Page_131">[131]</a></span></p>

<p>Ma che? E Saul e Cheniti e Amalek rapiti sulle ali del
tempo, più non si lascian vedere ai nostri sguardi: quella
generazione è passata, e tempi sorgon ed uomini e fatti
nuovissimi. Ecco David, ecco Salomone, ecco il reame
d’Israel scisso in due parti, ecco i re di Giuda e i re
d’Israello. Ecco Elia profeta, ecco Acabbo, ecco Jehu,
che dal profeta Eliseo riceve missione cruenta, missione
di lavare nel sangue l’onta della famiglia di Acabbo.
Ecco Jehu accingersi all’opera di sangue, ecco il trono
di <i>Ahab</i> rovesciato e Jezabele che dall’alto di un balcone
<i>Salve!</i> dice, <i>o Jehu! Omicida del suo Signore</i>; ecco
Jehu che dopo avere il trono purificato si prepara a
purificare gli altari, che verso Samaria s’incammina per
farvi la immane ecatombe dei 400 falsi profeti trucidati
nel tempio, nella festa di Baal. Gran cose, gran fatti,
grandi vicende, ma dove sono li Jetroiti? Eccoli nel
personaggio più cospicuo dei suoi tempi, in quello che
farà mutare sembiante a tutti i Cheniti, che li stringerà
finalmente in un sodalizio, che sarà, se non il Fondatore,
il Restauratore di quell’Istituto, che lor darà
leggi, e regole, e divieti che saranno di poi rigorosamente
osservati. Chi è costui? Egli è <i>Jonadab figlio di Rehab</i>
che in un memorabile incontro strinse amicizia e patto
fraterno col rammentato Jehu. Muoveva questi a Samaria,
e nella mente volgeva, come vi dissi, terribili progetti
contro i profeti di Baal. Muoveva superbo dei riportati
trionfi, della dinastia rovesciata, del regno conquiso. Chi
è questo che gli si fa incontro? Egli è <i>Jonadab Ben
Rehab</i>, Jonadab a cui Jehu siccome a maggiore fa riverenza
il primo, da cui chiede l’amicizia, la stima, l’ausilio,
da cui riceve lieta testimonianza d’affetto e con
cui infine trattolo in sul carro si avvia insieme alla capitale
del regno.</p>

<p>Quante cose da osservarsi! Il primo salutare di Jehu<span class="pagenum"><a name="Page_132" id="Page_132">[132]</a></span>
che non isdegna, comunque altero per i recenti successi,
inchinare l’umil privato Jonadab ben Rehab; protestargli
devozione ed affetto, ed affetto eguale da Jonadab
supplicare; la risposta amorosa sì, ma laconica dignitosa
oltremodo di Jonadab ben Rehab; il volerlo al fianco
suo compagno, auspice dell’opera che imprende; ed infine
una forse meno interessante analogia, ma pur curiosissima
tra il fatto presente e quello tanto più antico di
Melchisedech ed Abramo, Jehu è l’Abramo moderno
come Jonadab vi rappresenta Melchisedech: Abramo e
Jehu riedono trionfanti, e Jonadab e Melchisedech, gli
uomini di Dio, i devoti all’Altissimo, ne ricevono gli ossequi;
e Jonadab infine e Melchisedech, per completare
il raffronto, sono ambedue di sangue, di origine pagana.</p>

<p>Ma che più tardiamo? Il tempo volge di nuovo le sue
ruote veloci. Qual mutamento! Quanto vuoto, quanta emigrazione,
quante rovine! Il regno d’Israele è caduto, le dieci
tribù vanno schiave in esilio e solo <i>come capanna in vigna,
come giaciglio in campo di cocomeri</i><a name="FNanchor_40_40" id="FNanchor_40_40"></a><a href="#Footnote_40_40" class="fnanchor">[40]</a> resta ultimo
baluardo di libertà la figliuola di Sionne. Dove sono li
Jetroiti? Il nome qui, confessiamo il vero, non si trova;
ma si trova qualcosa più, si trova il ritratto, si trovano
i caratteri. Chi n’è il pittore, chi li descrive?
Maestro e sommo pittore delle memorie antiche e dei
fatti avvenire, il profeta Isaia. Egli è un passo dell’ultima
parte del suo libro di cui non seppi giammai rendermi
conto abbastanza, e che solo principiai a comprendere
quando il pensiero rivolsi a’ Jetroiti, ai Recabiti che tra
poco ci descrive Geremia, in una parola, agli antenati
dei nostri Esseni. Si apre il capitolo 55 con una profezia
consolante pei profughi di Babilonia. <i>Osservate giustizia</i>,
grida Isaia, <i>operate equità; conciossiachè è prossima
la mia salute e la giustizia mia a comparire. Beato</i>
<span class="pagenum"><a name="Page_133" id="Page_133">[133]</a></span><i>l’uomo che farà questo, che a quel che dico si atterrà,
che si guarderà da profanare i sabati, che la mano
sua tratterrà dal fare ogni male.</i> Ecco però il punto
oscuro, anzi a parer mio il centro luminosissimo. Continua
Isaia: <i>Non dica il</i> <span class="smcap">figlio dello straniero che al
signore si è unito</span>: <i>separato mi ha il Signore dal popolo
suo; non dica l’</i><span class="smcap">Eunuco</span>: <i>ecco io sono albero che
non fa frutto: perciocchè così dice il Signore agli</i> <span class="smcap">Eunuchi</span>
<i>che osserveranno i miei sabati, che ameranno
ciò che io amo, che si atterranno al mio patto; io darò
loro</i> <span class="smcap">nella casa mia e tralle mie mura</span> <i>seggio e fama
migliore di figli e di figlie; fama eterna darò loro, che
non avrà fine</i>.</p>

<p>Ecco il testo d’Isaia ed eccone il senso. Per chi parla
il Profeta? A chi allude? Chi è lo <i>straniero unitosi al
Signore</i> che rassicura? Che sono questi <i>eunuchi</i> sconosciuti,
inauditi in tutta la Bibbia? Che cosa sono questi
sabati, in cui particolarmente si ripone degli eunuchi
la speme? Qual’è la casa, quali le mura di Dio ove agli
stessi eunuchi seggio si ripromette e fama imperitura?
E che cosa è la fama istessa e le generose promesse, e
la perpetua durazione della gloria del nome di questi
<i>eunuchi</i>? Io chiesi tutto questo agli interpreti, ai glossatori
antichi e moderni, e che cosa risposermi glossatori
ed interpreti? Nulla che non sia comune, vago, generalissimo;
nulla che solva condegnamente e pienamente i
gravissimi problemi accennati; nulla che dia moto, vita e
senso alle parole del gran profeta, nulla che non riveli
in tutti un grande imbarazzo. Niuno pensò ai Cheniti,
niuno pensò ai Recabiti che Geremia ci ritrarrà, da
lungo tempo stretti organizzati in società; niuno s’avvide
che qui il profeta evidentemente favella di <i>proseliti
ab antico</i> vissuti in Israel, di proseliti tratti seco loro in
esilio, involti nella stessa sventura, ed a cui il bisogno<span class="pagenum"><a name="Page_134" id="Page_134">[134]</a></span>
si sente di far suonare alta e solenne la parola della speranza;
niuno disse: Ma gli eunuchi sono gente ignota
in Israel: non di essi menzione in tutti i libri ispirati: non
possibile nemmeno la loro esistenza in Israel, di fronte
al solenne inviolabile disposto della legge di Dio, che interdice
assolutamente ogni evirazione; niuno concluse:
Mestieri è dunque intendere di un <i>Eunucato</i> volontario
di un <i>voto di continenza</i>; niun ricordò come il nome
di <i>eunuco</i> usasse una religione insigne a denotare il celibato
dei sacerdoti, niuno avvertì come Policrate vescovo
di Efeso nella sua Epistola a papa Vittore, il chiamasse
recisamente <i>eunuco</i> e <i>uomo pieno di Spirito Santo</i>; e
per ultima negligenza niun pose mente al titolo che volontari
assumevansi i Farisei di <i>eunuchi</i> comecchè nè
evirati fossero nè il celibato guardassero così rigorosamente
siccome gli Esseni,<a name="FNanchor_41_41" id="FNanchor_41_41"></a><a href="#Footnote_41_41" class="fnanchor">[41]</a> ma solo per il costume come
dissi continentissimo; niuno attentamente badò all’espressioni
del profeta, ove eunuco e proselita sono posti non
solo a contatto ma considerati i medesimi nei timori,
nelle promesse, nelle speranze; e tranne i predecessori
degli Esseni, io non so veramente dove eunucato e proselitismo
siansi insieme trovati; non videro come qui si
vuol dire che il rimanersi senza prole non minacci la
loro esistenza, conciossiachè questa si fondasse non già
sulla procreazione materiale ma sulla perpetua aggregazione
di nuovi fratelli, dei discepoli, dei seguaci, dei figli
nello spirito e nella fede; non notarono poi come il
vaticinio sia mirabilissimamente commentato dalla storia,
e Isaia giustificato da Plinio. Da Plinio che in quel
famoso passo del 5º libro, dove, come udiste, degli Esseni
discorre, queste parole lasciò scritte memorandissime.
<i>Essi</i>, dice Plinio, (<i>gli Esseni</i>) <i>non vengon mai manco,
perchè tutto giorno si riducono a viver presso di loro
quelli che tirati sono ai loro costumi; e così</i> (gran parole!),<span class="pagenum"><a name="Page_135" id="Page_135">[135]</a></span>
<i>e così per migliaia di anni</i> (che diranno Munk,
il Franck, il Salvador che li fan giovanissimi?), <i>e così
per migliaia d’anni, cosa incredibile a dirsi</i> (è Plinio
che si stupisce), <span class="smcap">questa nazione è eterna dove non nasce
persona</span>.<a name="FNanchor_42_42" id="FNanchor_42_42"></a><a href="#Footnote_42_42" class="fnanchor">[42]</a> Isaia Profeta! sono profezie le tue o sono
storie? E tu Plinio, è la storia che tu ci narri o il vaticinio
che ripeti del grande <i>Isaia</i>? Tanto, e Profezia e
Storia, e Plinio ed Isaia, procedono mirabilmente concordi.</p>

<p>Io vorrei stasera spingere più oltre le nostre ricerche,
e il preziosissimo frammento studiare con voi di
Geremia profeta. Egli è un gran cap. il cap. 35 di Geremia
per la quistione che ci preoccupa! ed agio vuole
e sviluppo maggiore meglio che ora nol consentan le
forze. Io farò punto: ma prima di accommiatarvi, un’altra
volta ancora vo’ ripetervi le parole di Plinio. Ricordatevi,
o miei giovani, dell’aureo detto. <i>E così per migliaia
di anni, cosa incredibile a dirsi! questa nazione è
eterna dove non nasce persona.</i></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_136" id="Page_136">[136]</a><br /><a name="Page_137" id="Page_137">[137]</a></span></p>

<div class="chapter">

<h2 class="p4">LEZIONE DECIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Muovendo dai tempi più antichi della Istoria del
popolo nostro, noi chiedemmo ad ogni secolo, ad ogni
grande epoca, degli Esseni contezza. La storia ebraica,
la scrittura, i profeti, ci risposero in guisa che non
avremmo forse sperato in quistione che le vicende proprie
nazionali degli avi nostri non toglie di mira. L’ultimo ad
erudirci nell’ultima nostra conferenza, l’ultimo a mostrarci
degli Esseni o meglio dei loro precursori il
passaggio, si fu Isaia. Isaia vide più regi succedersi sul
trono di Giuda, e l’ultimo che la voce udì del sommo
ispirato, anzi, che ne riportò, come non è molto vi accennai,
guarigione completa, si fu Ezechia. Ma come
tetri e procellosi procedono i tempi dopo Ezechia!
Dopo di esso Manasse, dopo di Manasse Amon e dopo
Amon un re pio, un re che le tradizioni riprese del suo
bisavo, il re Iosciau, Iosciau è sul trono, e alla restaurazione
si adopra, si affatica del culto di Dio. Ma chi
regna nella pubblica piazza, chi conciona le moltitudini,
chi fulmina i vizi e la idolatria imperante, chi fa suonare
alta, paurosa minaccia di guerra, chi predice servitù
e quindi riscatto; in una parola, chi profetizza? Il
profeta è Geremia e i suoi discorsi, i suoi scongiuri, i
suoi anatemi, i suoi vaticini sono in quel libro raccolti<span class="pagenum"><a name="Page_138" id="Page_138">[138]</a></span>
che s’intitola da Geremia. Ma un capitolo in questo libro
vi ha che dissi altamente interessare la origine degli
Esseni, e questo è il capitolo 35. Là, gli antenati degli
Esseni ti appariscono davvero costituiti regolarmente in
società, con una regola particolare di vita, con memorie,
con tradizioni, e quel che più monta, con voti, voti solenni,
inviolabili, imprescendibili che egualmente avvincono
ogni suo membro. Là tu vedi i <i>Cheniti</i> sinora da
noi contemplati, meglio come nomade e separata tribù
che qual religiosa società, tutte di società e religione
assumere qualità e sembianze. E chi lo dice? Lo dice
Geremia; anzi egli è Dio stesso che quasi in mostra offre
i gran <i>Recabiti</i> ai contemporanei ed ai posteri. <i>Va’</i>, dice
il Signore a Geremia, (udite che tutto in nostra favella
trasferisco il capitolo rammentato perchè tutto da capo
a fondo rigurgita di preziose indicazioni): <i>Va’ alla casa
dei Recabiti e parla ad essi, e menali alla casa del
Signore in una delle stanze laterali, e porgi loro a bere
del vino. E presi Jazania figlio di Geremia figlio di
Abazinia e i suoi fratelli e tutti i suoi figli, e tutta la
famiglia dei Recabiti e menali alla casa del Signore;
nella stanza del figlio di Amon figlio di Igdeliau, l’uomo
di Dio, ch’è presso le aule dei principi, ch’è sopra
alla stanza di Maseiau, figlio di Sciallum il tesoriere.
E posi innanzi ai figli della casa dei Recabiti ampolle
piene di vino e tazze; e dissi loro: bevete del vino. E’
risposero: non beremo del vino, perciocchè Ionadab
figlio di Rehab il padre nostro c’impose dicendo: non
bevete vino voi ed i vostri figli in eterno. E case non
fabbricate, nè grani seminate, nè vigne piantate, nè
possedete alcun che, ma in tende abiterete tutti i vostri
giorni affinchè viviate molti dì sulla faccia della terra
ove siete pellegrini. Ed ascoltammo la voce di Ionadab
figlio di Rehab padre nostro, in tutto quello che ci comandò,<span class="pagenum"><a name="Page_139" id="Page_139">[139]</a></span>
di non bere vino tutti i nostri giorni, noi, le
nostre donne, i nostri figli e le nostre figlie; e di non
fabbricare case, per abitarvi nè vigna, nè campo, nè
sementa alcuna possedere.</i> Voi udiste parlar di donne
e di figlie, voi udiste ancora nelle passate lezioni di
donne Nazaree. Troppo, direte pertanto, siam lungi dal
celibato degli Esseni. Eppure le donne non furono al
tutto escluse dal nostro istituto. Nol furono nello stato
di matrimonio per moltissimi degli Esseni siccome ne
ammonisce Giuseppe, i quali il matrimonio anzi praticavano
e pregiavano assaissimo. Nol furono poi per gli
stessi celibi contemplativi; i quali schiudevano di frequente
le porte loro alle donne affiliate che chiamavano,
come dice <i>Filone</i>, col nome di <i>Terapeutidi</i> (Pridaux
5. 92.) <i>Ed abitammo</i>, continuano i Recabiti, <i>entro
alle tende, ed ascoltammo e facemmo quello che comandò
Ionadab nostro padre. E fu quando salì Nebuhadrezar
re di Babel contro la terra, e dicemmo:
andiamo, entriamo in Gerosolima per causa dell’esercito
dei Casdei, e dell’esercito di Aram; ed abitammo
in Gerusalemme.</i> E questa risposta per l’appunto voleva
il profeta. Egli si volge allora al popolo che udito aveva
sino all’ultimo i Recabiti, e dall’esempio loro trae argomento
ad acerbe rampogne. Vedessero, ei dice, i fedelissimi
uomini come i comandamenti serbati avessero di un
mortale, <i>di Ionadab Ben Rehab</i>; vergognassersi di
avere eglino le volontà di Dio derelitte, le parole del
padre immortale tenute a vile, ed altre simili querele che
si omettono per brevità. Solo vi piaccia udire la conclusione;
quando cioè Geremia, finito che ha di favellare al
popolo, si rivolge di nuovo ai Recabiti e così dice: <i>Ed alla
casa dei Recabiti</i>, disse Geremia, <i>così parlò il Signore
degli eserciti Dio d’Israele. Poichè ascoltato avete il
comando di Ionadab vostro padre ed osservaste i suoi<span class="pagenum"><a name="Page_140" id="Page_140">[140]</a></span>
precetti, ecco così dice il Signore degli eserciti Dio
d’Israele: non mancherà uomo a Ionadab Ben Rehab
che ministri innanzi a me per tutti i tempi.</i> Qui termina
il capitolo 35 e qui finisce ancora tutto quello che
intorno ai Recabiti ci offre il libro di Geremia. Io volli
testualmente riprodurre l’intero capitolo, sì perchè
pare a me nella nostra indagine rilevantissimo; sì perchè
possiate adesso con più vantaggio seguirmi mentre andrò
a parte a parte sponendovene i singolari documenti, e le
preziose notizie sprigionando che in seno racchiude. E
quante e di qual peso notizie! Lo è persino il nome che
recano, il nome di Recabiti il quale attesta, se non m’inganno,
come la loro esistenza sociale rimonti ad epoca
ben più antica di Ionadab che fu sol discendente di quel
<i>Recab</i> da cui s’intitolarono i <i>Recabiti</i>, che diede probabilmente
una forma che molto si avvicinava a quella
che assunser di poi, e che finalmente, siccome chiaro
apparisce dal 1º delle Cronache, visse in epoca che non
ardisco determinare, ma che pure di molto precesse e
Ionadab e i Recabiti di Geremia. Voi l’udiste: per comandamento
di Dio alle loro stanze questo si conduce, e
intimato loro la commissione che ricevuto aveva, tutti dal
primo all’ultimo li conduce a offrire di sè grandioso spettacolo
negli atrii di Dio. Che bel momento fu questo! che
scena! che solennità imponente! in cui fu visto il tenero,
il patetico Geremia, messosi alla testa della nobilissima
schiera, apporre come a dire il divino suggello alla
loro istituzione; ed essi offerire a modello di fedeltà, di obbedienza,
di costanza al popolo riunito: costanza vera,
perpetuazione quasi incredibile in mezzo ad una società
più vasta qual era l’Ebraica, che da ogni parte li circondava.
Poichè, sappiatelo una volta, i Recabiti di Geremia
sono i discendenti di quei Cheniti che vedeste ai
tempi di Devora, i pronipoti di quei medesimi che ai<span class="pagenum"><a name="Page_141" id="Page_141">[141]</a></span>
tempi dei primi giudici lasciarono i palmizi di Gerico;
e per dir tutto in una parola, sono la vera e legittima
figliolanza di Jetro, il grande, il vetusto proselita. Ma
quanto diversi però dai loro proavi! e quanto più ai figli
loro, agli Esseni, somiglianti che non ai padri! Qui
vedete l’<i>astinenza dal vino</i> che data da Jonadab; il
quale secondo la legge del Nazirato che vi feci conoscere,
ne trasmise, come pare, di mano in mano gli obblighi
nella sua discendenza; siccome dato era veramente a ogni
padre di così praticare; siccome fece <i>Anna</i> per lo infante
<i>Samuele</i>; siccome i genitori, auspice l’angiolo,
fecer pel famoso Sansone; e siccome infine, ne convengono
autori gravissimi, tra gli altri il Pastoret il quale a
dirittura asseriva: <i>i Nazirei senza dubbio diedero l’idea
dei Recabiti</i>. Ma qui oltre al Nazirato altre cose vedete
e di non manco rilievo. Qui la vita solitaria e campestre
che menavano costantemente i Recabiti, anzichè le cause
da loro stessi accennate, le invasioni nemiche non fossero
venute a strapparli alla loro solitudine per riparare
ai tempi di Geremia entro le mura di Gerusalemme; qui
il voto di <i>povertà</i>, o per dir meglio il voto <i>di nulla possedere</i>
in proprio, ma tutto avere in comune fra loro, che
chiaro in quella frase breve ma esplicita, <i>velò hiè lahem</i> ti
apparisce; qui l’impronta di virtù, di santità, che loro appone
il profeta per bocca di Dio, e la sanzione che loro
reca in premio dal Cielo, del loro istituto, di loro vita, tali
frasi usando sul conto loro che altro senso tollerar non
potrebbero, siccome avvertiva il <i>De Jurieu</i>, se non quello
di apertissima commendazione; qui un carattere che fu
particolare agli Esseni e per cui furono ad una voce celebrati
da Giuseppe, da Filone e da quanti degli Esseni
presero a trattare, io vo’ dire la riverenza ai maggiori,
il culto che professavano verso i loro antenati, del
quale veggiamo il primo esempio e forse il primo tipo<span class="pagenum"><a name="Page_142" id="Page_142">[142]</a></span>
in quella venerazione onde son laudati, per Ionadab,
figlio di Rehab, pei suoi dettati, per le sue leggi; e
quando partitamente discorreremo delle qualità delle
virtù degli Esseni noi vedremo Giuseppe e Filone tenere
un linguaggio che per poco differisce da quello di
Geremia, l’uno e l’altro levando a cielo, come diceva, il
loro rispetto ai maggiori: e qui infine la promessa di Dio.
E qual promessa! La quale sarebbe andata fallita, se
poco stante dai tempi in discorso quella società allora
così illustre non avesse di sè lasciato vestigio alcuno,
se riprodotta non si fosse sotto il nome di <i>Hasidim</i>,
se quindi l’altro non avesse assunto di <i>Esseni e
Terapeuti</i>, e se infine la scuola, la società degli
Esseni non si fosse perpetuata in tutti i secoli, e
se al presente non durasse tuttavia, se la esistenza augurata
da Geremia non si verificasse sempre, dopo mille
trasformazioni nella esistenza dei Farisei. Io dissi esistenza,
ma questa è la parte men grande del vaticinio,
doveva dire anco il modo, anco lo stato che Geremia gli
promette. Qual’è il modo, qual’è lo stato? Voi l’udiste.
Che parole! che officio, che grandezza! Io ardisco
dire che se l’idioma ebraico non lascia di essere ebraico,
se un concorso innumerevole imponente di esempi non
dice il falso, se le analogie più parlanti non c’inducono
in errore, se v’è criterio in una lingua per discernere
acconciamente il preciso significato di una frase, io oso
dire che male non mi apposi nel traslatarlo quando
parlai di <i>offici, di ministerio, di sacerdozio</i>, giacchè tutte
queste tre cose, ma queste tre cose soltanto, accenna la
locuzione in discorso. E se vaghezza vi prendesse di fare
con me escursione pei campi della scrittura, oh quanti
non avreste a raccorne luminosissimi esempi! Volete sacerdozio?
E qui avete per la tribù di Levi, pel suo officio
sacro sacerdotale la frase stessa, le stesse parole, siccome<span class="pagenum"><a name="Page_143" id="Page_143">[143]</a></span>
pei Recabiti leggete: <i>Laamod lifnè adonai lesciaredò</i> ec.
O meglio vi talenta l’idea di intercessori? Ed allora ve
l’offrirà Ezechiele quando dice: <i>se pure Mosé e Samuele
intercedessero appo me non più accetterei questo popolo</i>,
come appunto pei Recabiti leggete: <i>im iaamod Moscè
usmuel lefanai</i>; ec.; o vi piace meglio un’altra volta
udire del sacerdozio? E ve l’offriranno i <i>Giudici</i> quando
parlando del pontefice, di Pinehas: E <i>Pinehas</i>, dicono,
<i>figlio di Elazar omed baiamim aem</i> come per l’appunto
dei Recabiti si legge <i>omed lefanai</i>. Volete profezia,
volete udire come qualifica la scrittura l’officio
del profeta? ve lo dirà Elia nel celebre suo giuro quando
esce fuora inaspettato dicendo: <i>Viva il Signore innanzi
a cui ministrai; non vi sarà per questi anni nè rugiada
nè pioggia che io nol voglia</i>; in quella guisa che udiste per
Recabiti.<a name="FNanchor_43_43" id="FNanchor_43_43"></a><a href="#Footnote_43_43" class="fnanchor">[43]</a> E la profezia si è adempiuta alla lettera. Sacerdozio,
profetismo, tutto fu riposto, fu concentrato nei successori
e poi nei continuatori dei Recabiti, prima nei
<i>Hasidim</i>, primo nome che assunsero dopo quello di Recabiti,
quindi negli Esseni, parte eletta, parte dotta e santa
e ieratica del Farisato, quindi negli eredi degli Esseni,
nei professori delle loro dottrine, nella scuola speculativa
ascetica superlativa dei Farisei, nei Ben Iohai, nel Rabbeno
Aj Gaon, nel Nacmanide, nel Cordovero, nel Loria
ed in quanti altri le orme calcarono di quei Santi, di
quei Dottori.</p>

<p>Ma noi siam lungi ancora da questi modernissimi
tempi; ed a quelli convienci restituire che a Geremia seguitarono.
Geremia visse non poco dopo la distruzione
del primo Tempio; però la riedificazione del Tempio non
vide. Da Geremia alla prima apparizione degli Esseni sotto
tal nome, poniamo che ci corra un dugent’anni, quali
sono gli anelli che questi due estremi congiungono della
catena? Quali gl’intermedi che possan dare alla storia<span class="pagenum"><a name="Page_144" id="Page_144">[144]</a></span>
che costruimmo, quella continuità che, diciamo il vero,
non le mancò sino all’istante presente? Egli è doloroso
ma pur necessario il confessarlo: è questa l’epoca che
più povera resulta di documenti per la storia degli Esseni:
è quasi una lacuna nel loro passato, tanto più deplorabile
quanto i cenni che immediatamente avrebbero
preceduto la loro apparizione nell’Essenato, avrieno mirabilmente
giovato a cogliere il punto di passaggio dall’antica
alla forma novella; e porto avrebbero ultima e
solenne conferma a tutte le cose precedentemente discorse.
Però è necessario fare tre specie di avvertenze
che immensamente diminuiranno la vostra sorpresa; e
se non colmeranno interamente il vuoto, almeno lo spiegheranno
e tutto ciò gli torranno che può avere di ostile,
di negativo alla tesi da noi sostenuta, alla genealogia
degli Esseni. La prima è che mentre sino ad ora avevamo
documenti contemporanei, adesso mancano assolutamente,
nè la Bibbia nè la Tradizione contengono alcun
volume che a quell’epoca appartenga, attalchè non so
vedere veramente in qual guisa degli Esseni o dei loro
predecessori si poteva fare menzione. Nulla dunque di
più naturale, di più necessario della mancanza di questa
menzione. La seconda avvertenza si è, che per quanto io
abbia detto assolutamente che di questi tempi non esiste
memoria, pure non si vuol intendere la mia sentenza
in guisa che qualche lembo non si sollevi, che un barlume
non ti apparisca dell’Essenato nell’epoca in discorso.
Io chiamo un barlume il fatto di Daniel che per 23 lunghissimi
anni stando a Rasci, di pane eletto non si ciba,
non mangia carne, non beve vino, nè usa nessun unguento
dal quale rifuggivano, come udiste, gli Esseni. E
questo faceva Daniele per carità della patria infelice, e
per chiedere fine alle sue desolazioni, in guisa che in
questo senso soltanto può essere vera l’ipotesi del Salvador<span class="pagenum"><a name="Page_145" id="Page_145">[145]</a></span>
che le patrie desolazioni abbiano dato l’origine
all’Essenato. Un barlume poi io credo che abbiamo nei
Paralipomeni. I Paralipomeni sono opera di Esra posteriore
a Daniele, ed è probabile sentenza quella in cui
oggi conviensi, e di cui è qualche cenno nel Talmud,
che dopo Esra i più antichi della magna congregazione
recato abbiano a compimento il libro delle cronache.
Or bene, in guisa si esprimono le cronache intorno ai
Recabiti, che pare veramente come a quei tempi tuttavia
sussistessero. Vuol far capir l’autore quali fossero le
tre famiglie <i>Tirhatim</i>, <i>Simahtim</i>, <i>Succatim</i> che presero
stanza presso <i>Iahbez</i>, e lo vuol far capire con allusione
più moderna. Che dice per questo? Dice che sono
identici ai <i>Chinnim</i>: ma i Chenim stessi possono essere
ignorati, quindi necessità di riferirli a nome anche più
moderno, a nome contemporaneo. E qual è questo nome?
È quello di <i>Recabiti</i>. <i>Abbaim mehamat abi</i> <span class="smcap">bet Rehab</span>.</p>

<p>Però queste cose andavamo tra noi meditando pria
che ci si partisse dinanzi nell’atto stesso di dettare la
presente lezione, una breve ma significante indicazione
rabbinica, poi un frammento preziosissimo di un autore
il cui nome non suonerà io spero sconosciuto ai vostri
orecchi. Qual’è in primo luogo l’indicazione? Ella è quella
contenuta nella sezione 98 del Berescit Rabba, opera anteriore
al Talmud, e dove chiaro apparisce che tra i primi
Tanaiti eranvi alcuni che, come si credeva generalmente,
discendevano da Jonadab Ben Rehab.&mdash;Dunque io
dico: i Recabiti non cessarono di esistere anco in tempi
posteriori agli Esseni, e nulla pertanto si oppone che questi
da quelli sieno derivati. Ma v’è di più: voi ricordate
come io avessi luogo parlandovi dei Samaritani di rammentarvi
Beniamino di Tudela, i suoi viaggi, il gran conto
che si fa generalmente dai dotti delle sue relazioni. Or
bene, egli è un passo nel <i>Pellegrinaggi</i> di Beniamino<span class="pagenum"><a name="Page_146" id="Page_146">[146]</a></span>
dove prende a narrare di ciò che vide, di ciò che osservò
nel <i>Iemen</i>, nell’Arabia Felice. Lo credereste? Egli parla
dei Recabiti, egli li vide, egli ne osservò, ed egli ne narra
altresì i costumi. Le sue parole sono troppo preziose perchè
io non ve le citi. <i>Di là movemmo</i> ei dice <i>verso la
Terra del Iemen a settentrione, e dopo un viaggio di
21 giorno pei deserti, pervenuto essendo in quella regione,
vi trovai i Giudei che si chiamano</i> <span class="smcap">Recabiti</span> <i>e in
Ieman hanno imperio. Aron il Nasi vi risiede ed è
grande città.</i> Narra poi Beniamino i loro commerci, le
loro scorrerie, e quindi aggiunge: <i>E danno poi la decima
di tutto quanto posseggono ai Dottori della legge
che stanno del continuo nei pubblici studi, ai poveri
d’Israele ed ai loro Farisei che fanno lutto per Sionne
e Gerusalemme, che non mangiano carne, non beono
vino, e vestono logori abiti; ed abitano in spelonche, e
tutti i giorni digiunano, tranne i Sabati e le Feste.</i> Ecco
le parole e l’attestato di Beniamino. Quando viveva il
famoso spagnuolo? Certo nel mille o a quel torno; che
è quanto dire in tempi infinitamente posteriori a Geremia
ed alla società degli Esseni; in tempi che provano
come lungi dall’essersi precedentemente estinta la famiglia
e l’istituto dei Recabiti, perdurasse invece non solo
dopo il profeta che li descrisse, non solo in epoca immediatamente
anteriore e contemporanea ai nostri Esseni,
ma per secoli eziandio parecchi dopo di essi; cioè prova
in una parola come la filiazione da noi voluta degli Esseni
dai Recabiti riceva quella conferma che noi credevamo
invano desiderare, ma che pure la Provvidenza ci
porse, quando meno l’attendevamo.<a name="FNanchor_44_44" id="FNanchor_44_44"></a><a href="#Footnote_44_44" class="fnanchor">[44]</a></p>

<p>La terza ed ultima avvertenza è quest’una. È lo stato
in cui lasciammo i Recabiti ai tempi di Geremia, stato
se altri fu mai rigoglioso, florido, vivacissimo; stato che
a tutt’altro accenna che a deperimento e rovina; stato<span class="pagenum"><a name="Page_147" id="Page_147">[147]</a></span>
che ove pure ad una declinazione accennasse, questa declinazione
si sarebbe naturalmente protratta tant’oltre
da ricongiungere l’estinguentesi Recabismo col nuovo,
col nascente Essenato. E queste sono le tre avvertenze
che vi promisi.</p>

<p>Giunto a questo punto, e quasi meco stesso meravigliato
del gran compito che ho fornito, che altro mi
resta a fare per condurre a fine l’impresa? Null’altro
a parer mio che citar le autorità che militano a favor
mio, che per diretto o per indiretto fanno risalire l’Essenato
agli antichi Cheniti, ai discendenti di Jetro. Primo
tra le autorità io annovera Plinio; Plinio nella <i>Storia
Naturale</i> in quelle parole ove agli Esseni attribuisce
un’esistenza di secoli, Plinio che in tal guisa alla origine
apre le porte da me sostenuta sinora. Io pongo poi per
secondo il <i>Serrario</i> il quale, è giusto il convenirne, diede
il primo il segno di questo sistema e forse con buoni
argomenti il convalidava comecchè condannato io fossi a
rifare il lavoro, non potendo dell’opere sue giovarmi, che
non posseggo. Io pongo infine per ultimo un inatteso alleato,
la <i>Mehilta</i>. Voi udiste finora da me, voi avrete
certo udito da ognuno e gli autori tutti vi avrebbero a
gara ripetuto, come i libri Rabbinici tacciano assolutamente
dell’Essenato, e grave problema riuscisse a risolvere
ognora, questo silenzio. Or bene voi potete dire
adesso ad ognuno che vi dimandasse, che questa menzione
esiste veramente, che gli Esseni non sono ignorati
dai nostri Dottori; non basta; potete dire che il cielo ci
riserbava due scoperte ad un tempo, che gli Esseni presso
i nostri Dottori non solo eran conosciuti; ma, lo che più
monta pel fatto nostro, erano come legittimi e diretti
successori considerati degli antichi <i>Recabiti</i>. Potete dire
che queste cose si trovano certo per vie non troppo comuni
e battute, ma non per questo men belle e men importanti;<span class="pagenum"><a name="Page_148" id="Page_148">[148]</a></span>
potete dire che se ai grandi intelletti è dato
scoprire nei cieli immensi un astro novello, al mio umilissimo
quest’onore solo fu conceduto di scuoprire nel
cielo Ebraico la società degli Esseni. Io dissi la Mehilta.
Ma che cosa è la Mehilta? È un opera più antica del
Talmud, opera di un <i>Tanna</i> antichissimo, di R. Ismael,
opera di cui solo una parte è giunta sino a noi sul libro
dell’<i>Esodo</i>. Aprite la Mehilta alla sezione di <i>Jetro</i>
e vi troverete, come dice Vico, un <i>luogo d’oro</i> che suona
così. <i>Avvenne una volta che uno</i> <span class="smcap">di coloro che beono
acqua</span> <i>avendo fatto nel tempio un sacrifizio si udì una
voce dal santissimo che diceva così, colui che accettò i
loro sacrifizi nel deserto accetterà anche questo in quest’ora</i>.</p>

<p>E notatelo bene, giovani miei, queste parole non sono
isolate; il passo che avete udito non è senza precedenti
e conseguenti. Lo precedono immediatamente tutte le
indicazioni da voi udite sui Cheniti che abitavano pei <i>deserti</i>,
che tolsero poi a dimorare presso <i>Iahbez</i> nel deserto
di Giuda, e lo seguono immediatamente le parole
di Geremia sui Recabiti, sul loro avvenire. Il fatto che
udiste narrato è un fatto ai Dottori contemporaneo, è
una allusione agli Esseni allora esistenti, è una identificazione
di questi Esseni coi Cheniti, coi Recabiti; è insomma
tutto quello di che noi bisogniamo. Questo breve
frammento è un prezioso e grande trovato; ma non è il
solo. Quando meglio ci addentreremo nella società degli
Esseni, uno o due altri ne rinverremo ove non più colla
perifrasi testè udita <i>i bevitori di acqua</i> si additano
gli Esseni, ma colla vera e propria loro denominazione.
Questi pochi e sparsi frammenti sono il più bel gioiello
delle nostre conferenze; e se io ne ho potuto adornare le
mie lezioni, a voi si deve in gran parte che a queste indagini
rivolgeste l’animo mio; e sopratutto a quel padre<span class="pagenum"><a name="Page_149" id="Page_149">[149]</a></span>
dei lumi senza di cui niuna cosa che valga si può fare
in niuna disciplina, e molto meno nel culto delle lettere
sacre, ove prima condizione è il culto e la stima del suo
grandissimo obbietto, e nelle quali meglio che in niuna
altra cosa si può dire con Petrarca:</p>

<p class="pph6 p1">Non si fa ben per uom quel che il ciel nega.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_150" id="Page_150">[150]</a><br /><a name="Page_151" id="Page_151">[151]</a><br /><a name="Page_152" id="Page_152">[152]</a></span></p>

<div class="chapter">

<h2 class="p4">LEZIONE DECIMAPRIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Io vengo a proseguire l’opera incominciata. Noi abbiamo
degli Esseni studiato già e il nome e quello che
più c’interessava, l’origine loro. Noi abbiamo, a parer
mio, trovato in mezzo a tante etimologie la vera etimologia,
e tralle tante congetturate origini la vera origine.
Per svolgere ordinatamente il nostro assunto conviene
che io vi riduca a memoria il piano, l’ordine, la seguenza
che imponemmo al nostro dire. Io vi promisi sin dalla prima
lezione che dopo il nome, dopo l’origine degli Esseni
noi avremmo preso ad esame la loro costituzione,
le loro leggi, le lor sociali discipline; e le loro costituzioni,
leggi e discipline formeranno oggi il soggetto che
io prenderò a trattare. Egli è naturale che dopo avere
conosciuta per nome la cosa che vogliamo studiare, se
ne cerchino le leggi costitutive, le leggi che presiedono,
che regolano la sua esistenza. L’Essenato è persona,
persona sociale, collettiva, morale, certamente, ma pur
persona. Noi sappiamo come si chiama, sappiamo d’onde
tratto si abbia il nascimento; che ci resta ora a sapere?
Le leggi della sua esistenza, i principii regolatori della
sua associazione. Però, vi ha uno studio che deve per sua
natura andare innanzi alle cose accennate, ed è lo studio,
ed è l’esame del teatro in cui sorse, in cui ebbe<span class="pagenum"><a name="Page_153" id="Page_153">[153]</a></span>
stanza il grande Essenato, in cui scelse, in cui fermò la
sua residenza. In questa guisa, procedendo noi dalle cose,
dalle circostanze più generali a quelle più proprie, più
intime, più speciali al grande istituto; andremo sempre
più intorno ad esso stringendo il cerchio delle indagini
nostre: in questa guisa potremo dire che nulla di quello
ci può sfuggire che può per diretto o indiretto riguardare
l’Essenica associazione.</p>

<p>Qual è dunque il teatro in cui nacque, in cui crebbe,
in cui ebbe vita il grande Istituto? Notate, o miei giovani,
che io non chiedo la loro patria. La loro patria è
conosciuta, e questa è la Palestina. Chiedo la loro residenza,
il loro soggiorno che dal concetto di patria molto
come sapete è diverso. Lo chieggo in primo luogo a Filone
siccome quello che tanto studio pose nella storia dei suoi
cari, dei suoi ammirati Esseni. E che cosa mi risponde
Filone? Mi risponde con un passo dell’opera sua, che se
non coglie precisamente nel segno, pure non lascia di avere
il suo valore e grande valore nella presente quistione.
Egli addita gli Esseni ai suoi lettori Pagani, e <i>se riscontrare</i>,
ei dice, <i>volete la fedeltà della mia dipintura, mirateli
ovunque sono diffusi pel grande, per l’immenso
vostro impero; mirateli tra i Greci e tra i barbari, ove
vivono dispersi</i>. E così dicendo Filone, voi di leggeri
comprenderete come venga a stabilire senza meno la loro
universale diffusione non solo nell’Impero Romano ma
eziandio al di là dei suoi confini, fra quei popoli che i
Romani seguendo l’esempio dei Greci qualificavan col
nome di Barbari: (cioè secondo la genuina sua significazione
<i>forestieri</i> forse da vocabolo Arameo, siccome io da
molti anni congetturai che suona uomo di fuori, gente
straniera.) Gran parole son coteste di Filone e che compiono
il concetto vero, storico degli Esseni qual ce lo aveva
Plinio accennato nella sua storia. Plinio e Filone sono<span class="pagenum"><a name="Page_154" id="Page_154">[154]</a></span>
i due Restitutori del vero carattere della società degli
Esseni. Plinio dove pone in sodo la loro antichità, dove,
come udiste altra volta, gli assegna un’<i>antichità</i> di secoli
e secoli, Filone in questo luogo dove sancisce, autentica
la loro <i>universalità</i>, Plinio restaura l’Essenato nel tempo
gli rende la sua <i>antichità</i>, Filone lo restaura nello spazio,
cioè gli rende la sua <i>universalità</i>. Ma in qual guisa cotesta
universalità, cotesta diffusione si acconcia al nostro
Istituto? come a quelle idee che pure da parecchi storici
si avvalora d’isolamento, di concentrazione, di <i>particolarismo</i>?
Come a quel concetto sinora predominante che
volle gli Esseni limitati, circoscritti ai confini Palestinesi?
Come? intendendo pegli Esseni ciò che noi intendiamo,
ciò che essi son veramente, ciò che sarà continuamente
dimostrato dal corso di questi studi. Intendendo cioè per
Esseni la parte più alta, più nobile, più dotta, più spirituale
del Farisato pel quale veramente e pel quale soltanto
è vera alla lettera la sentenza Filoniana; pei quali,
e pei quali soltanto, si poteva dire che sparsi, che diffusi,
vivevano tra Barbari e Greci. Il poteva Filone se gli Esseni
fossero diversa scuola, diverso Istituto da quel Farisaico?
Poteva dire per essi che eran diffusi tra Barbari
e Greci; poteva dirlo di fronte al silenzio generale, al
silenzio specialmente di Plinio, e di fronte infine all’esempio
degli altri settari i quali, vuoi pel numero scarso, vuoi
per poca virtù espansiva, se ne vissero sempre ristretti,
rannicchiati tra i patrii confini? Ma quanto bene poteva
dirlo se gli Esseni non sono altro che il più bel fiore che
il patriziato dei Farisei! Quanto appropriate per essi le
parole <i>tra i Barbari e Greci</i>! Essi col grand’Illel in
Babilonia anzichè in Palestina non emigrasse, e essi in
Damasco con Rabbi Iose il Damasceno; essi in Egitto
con Filone stesso, coi Terapeuti e coi Dottori Egiziani
che figurano nella Misna come Anael l’Egiziano, e con<span class="pagenum"><a name="Page_155" id="Page_155">[155]</a></span>
quelli che ivi stesso si narrano pellegrinanti in Egitto;
essi in Nisibi in Persia con R. Ieuda ben Betera che è il
discendente di quegli Eroici Betera che allo straniero Illel
cessero la posseduta dignità di Nasi, solo perchè più d’essi
erasi mostrato nelle patrie leggi erudito; essi in Media con
Nahum il Medo; essi in Arabia, in Grecia e in Italia con
Ribbi Akibà che queste regioni visitò e che lascio ricordate;
ed essi nell’Asia minore in Laodicea, in Antiochia, in
Assia dove traevano, come altra volta vi dissi, a sedere in
concilio, e dove morì il grande Rabbi Meir, come più tardi
vedremo; essi nelle Gallie non solo col rammentato Rabbi
Akibà che ne ricorda i paesi, i costumi, la lingua, ma anche
con Dottori, dalle <i>Gallie</i> denominati <i>demin gallià</i>; ed
essi infine in Roma. In Roma non solo colla sinagoga già
lungo tempo stabilitavi, non solo coi più celebri nostri
Dottori che la visitarono e preziosissime indicazioni ne
lasciarono scritte, ma principalmente per due tra essi,
per due grandi Farisei che da Roma s’intitolarono e in
Roma ebbero stanza durevole e cattedra e maestrato.
L’uno è <i>Todos</i> o <i>Teodozio</i> che il Talmud chiama <i>Todos
Is Romi</i>, Teodozio il Romano, quel desso di cui
si narra nel Talmud di Pesahim, come a ricordare forse
il sacrifizio pasquale, istituito avesse tra i fratelli di Roma
l’uso di cibarsi d’agnello arrostito nei vespri di
Pasqua; quel desso a cui s’intimava, pena la scomunica,
di cessare da quell’uso; quel desso che per animare
i Fedeli al martirio soleva citar loro l’esempio dei
Zefardehim Rane o Coccodrilli, che al cenno di Dio, comecchè
irragionevoli fossero, si gettano nei forni ardenti
del popolo Egiziano. L’altro poi è Rabbi <i>Mattia ben
Haras</i> ch’ebbe seggio e cattedra in Roma e fu per
lunghi anni Pastore e Dottore di quella chiesa con tanta
celebrità, che quando volle il Talmud offrire l’idea
di una cattedra e di un pastore modelli disse fra gli<span class="pagenum"><a name="Page_156" id="Page_156">[156]</a></span>
altri: <i>Zedek Zedek tirdof; ahar</i> R. <i>Mattià ben haras
leromì</i>.</p>

<p>Se qui, o miei giovani, fosse il luogo, vorrei mostrarvi
come il soggiorno di Roma, il suo consorzio, la sua civiltà
inspirassero talvolta il linguaggio di R. Mattia, siccome
il registra il Talmud; vi mostrerei le nozioni mediche
che vi raccolse e che bellamente applicava all’osservanza
dei riti, lo specifico contro la idrofobia che egli
addita nel <i>fegato del cane idrofobo</i>, la gravità somma
ch’ei concedeva alle infiammazioni della trachea onde
voleva il sabato per quelle impunemente violato, la indicazione
del salasso nelle tracheiti istantanee da eseguirsi
anche di sabato; e sopratutto mostrarvi come cogliesse
nell’esperienza degli uomini e delle cose romane,
nelle repentine cadute e nelle repentine elevazioni dei
Cesari, quella sentenza che voi recitate al tornare di
ogni primavera e che suona; <i>fatti coda ai leoni e
non capo alle volpi</i>; e come infine dallo stesso soggiorno
di Roma gli fosse quel detto suggerito troppo necessario
a praticarsi nella città delle continue rivoluzioni:
<i>Sii il primo a salutare ogni uomo</i>. E dove non recarono
le loro idee, la loro presenza i Dottori antichissimi?
Persino qui nella nostra Toscana, e come a me fu dato,
ch’io mi sappia il primo, notare in <i>Pitiliano</i> quando
muovendo inverso Roma ne traversavano le vie <i>d’onde</i>,
dice il Medrase, <i>udendo il frastuono, il trambusto lontano
della città lasciva, sclamarono: se questa è la grandezza,
o Dio! dei riprovati, qual è quella che tu tieni
in serbo pei tuoi eletti?</i><a name="FNanchor_45_45" id="FNanchor_45_45"></a><a href="#Footnote_45_45" class="fnanchor">[45]</a></p>

<p>Che se gli Esseni erano universalmente diffusi, se questa
diffusione ad altri non può convenire che ai più illustri
membri del Farisato, se la identità ne rimane perciò stesso
sempre più confermata, vogliam dire per questo che un
centro non vi fosse dal quale raggiassero per ogni dove<span class="pagenum"><a name="Page_157" id="Page_157">[157]</a></span>
i grandi lumi dell’Essenato, e dove vivessero secondo le
norme del loro Istituto? Ciò non si vuol dire, che anzi
la storia attesta il contrario, attesta cioè come vedemmo,
che patria del nobile sodalizio fosse la patria Palestinese;
non basta: attesta ancora che dell’istessa Palestina una
parte sola fosse quella ove la società a preferenza abitava,
e dove le sue scuole e dove fossero tutti i suoi centri, i
suoi romitaggi. E qual’è questa parte? È la parte meridionale,
è tutto quel tratto di paese che lasciando al
nord Gerusalemme, è circoscritto a levante dal Lago
Asfaltide, in ripa al quale, o poco stante, si ergeva anticamente
Gerico la città dei palmizi dove abbiamo veduto
abitare i Cheniti e dove infine più al sud è notata sulla
carta Arad dove prese succesivamente ad abitare la discendenza
di Jetro. Colà, dice Plinio nel quarto libro,
si vedevano gli Essenici abituri. Non basta: egli accenna
per nome alcune città ove a preferenza avevano stanza
<i>Masada</i> p. e. <i>Engaddi</i> l’antica, detta pur essa così pei
palmizi che vi abbondavano; d’onde poi quella celebre
frase con cui Plinio caratterizza gli Esseni, <i>gente</i> dicendoli
<i>delle Palme amica</i>. <i>Gens socia Palmarum.</i> Io dissi
che in quei dintorni preso avevano eziandio antichissimamente
ad abitare i progenitori degli Esseni, i vetusti
Cheniti. Doveva dire di più; doveva dire che su quelle
rive vissero, fiorirono le più distinte scuole dei profeti,
siccome abbiamo dai Re, che su quelle piagge sorgeva
prima della conquista di Giosuè, una città che il nome
reca caratteristico di Kiriat Sefer <i>la città dei libri</i>, il quale
poi in quello fu tramutato di Debir non meno del primo
significante, perciocchè suona il <i>seggio della parola, dell’oracolo</i>;
siccome egualmente appellavasi il <i>Santo dei
santi</i> il seggio dell’oracol di Dio, l’<i>oracolario</i>, appunto
perchè di là emanavano i venerati responsi. Gioberti lo
notava scrivendo: <i>Fra le città cananee vinte da Giosuè<span class="pagenum"><a name="Page_158" id="Page_158">[158]</a></span>
vi è Chiriat Sefer detta poscia Debir; questo nome può
farci subodorare un antica cultura. Forse era l’Archivio
dello Stato</i> (Protologia 371).<a name="FNanchor_46_46" id="FNanchor_46_46"></a><a href="#Footnote_46_46" class="fnanchor">[46]</a> Doveva dire che tutta
quella regione andò celebre per l’ingegno, pel sapere
dei suoi abitanti; che là sorgeva Patria di quella donna
che i profeti dicono <i>savia</i>, forse una Terapeutide, la quale
col dolce parlare placò il paterno risentimento di Davide,
quella stessa città di <i>Tekoa</i> che per l’olio che produce
squisito fu creduta perciò stesso dai Dottori educare la
più colta e svegliata popolazione. E qual meraviglia se
nello stato medesimo una regione si distingueva per ingegno
ferace, se Cicerone diceva l’aria di Atene sottile
e quindi più degli altri popoli greci gli Ateniesi vivaci
e briosi, se diceva l’aria di Tebe pesante, quindi ottusi e
rozzi i Tebani? Se Platone ogni giorno ringraziava gli
dei per averlo fatto Ateniese e non Tebano, comecchè
Tebe ed Atene città fossero, come sapete, ambedue di una
stessa provincia?</p>

<p>Che se il mezzogiorno di Palestina fu soggiorno gradito,
ordinario della società degli Esseni, del dottissimo
Istituto, che l’antica fama d’ingegno accrebbe a quelle
regioni, ci sarà egli dato rintracciare come nella Bibbia
le antiche, così nei Dottori le moderne vestigia del loro
passaggio? Io ardisco dire che lo potremo. Voi udiste come
per noi fu altra volta falso addimostrato il parere di coloro
che dicono tacersi affatto i Rabbini della società
degli Esseni. Voi udirete in avvenire citazioni, se è possibile,
anco più concludenti. Quelle però che adesso vi
espongo ne sono un preludio, un apparecchio di cui
non potreste disconoscere la gravità. <i>Vuoi tu veramente
far acquisto di scienza?</i> dice il Talmud: <i>volgiti a mezzogiorno.</i>
Che vuol dire <i>volgiti a mezzogiorno</i>? Vuol dire
forse tenere la persona nell’orare rivolta da quella
parte? Così certo la intesero alcuni, ignari come io<span class="pagenum"><a name="Page_159" id="Page_159">[159]</a></span>
credo, del vero senso. Ma quanto meglio i più antichi!
Quanto meglio, p. e., l’autore del <i>Aruch</i> Rabbi Natan figlio
di Iehiel tesoriere di papa Bonifazio! Quanto meglio, dico,
R. Natan non coglieva nel segno quando diceva interpretando
il passo Talmudico: <i>Vuoi tu fare di sapere
tesoro? Va’ presso i Dottori che hanno stanza a mezzogiorno
di Palestina e impara da essi la scienza.</i>
Udite ora Simeone il Giusto, Simone che per tanti
anni gloriosamente ministrò nel sommo pontificato.
<i>Giammai</i>, egli diceva, <i>io volli le labbra accostare al
sacrifizio dei Nazirei, tranne una volta quando vidi
al tempio presentarsi un Nazireno dal mezzogiorno</i>
(e voi sapete quali rapporti stringano, secondo me, gli
Esseni al Nazirato) <i>il quale</i>, continua Simone narrando
per filo e per segno tutto lo accaduto, <i>mi disse come
simile a Narciso, specchiatosi un giorno in una fonte
s’innamorasse del suo bel volto; come indi vergognandosi
del vano sentire, facesse voto di Nazirato, e come
infine venisse adesso a bruciare l’antico oggetto del
suo orgoglio, la bellissima chioma, nelle braci ardenti
del sacrifizio</i>. Ma poco è questo. Voi udiste poc’anzi
l’autore del Lessico Aruh parlare dei Dottori più insigni
che vivevano nel <i>Darom</i>, a mezzogiorno di Palestina.
Or bene uditene adesso menzione dalle labbra istesse
dei Talmudisti; e dove, o miei giovani? Nell’ultimo
capitolo di <i>Tamid</i>. Là si narra di un famoso abboccamento
intravvenuto tra Alessandro il Macedone e alcuni
tra i più illustri dottori in Israel: e come si chiamano
questi Dottori? Si chiamano i <i>savi del mezzogiorno</i>. E
su che cosa si aggira il loro favellare? Sopra parecchi
e gravi argomenti in cui Alessandro la celebrata sapienza
loro pone al cimento, e che troppo attestano l’indole,
il genio speciale dei gravi studi dell’Essenato.
Chiede Alessandro le relative distanze dal Sole alla<span class="pagenum"><a name="Page_160" id="Page_160">[160]</a></span>
Terra; chiede quale creato prima, se il Cielo o la Terra;
chiede quale dei due abbia preceduto, la luce o le tenebre;
e se a tutte le precedenti inchieste ottenne risposta,
a quest’ultima però si udì intonare un modestissimo
<i>Nescio</i>. Perchè non risposero gli Esseni mentre il
testo mosaico sì chiaro favella? E qui permettete una
piccola digressione che pure ha la sua importanza. Perchè
io ridomando non risposero al testo conforme? Il
Talmud tanto posteriore all’avvenimento, ne chiede, ne
indaga il perchè, ma mestieri è pur confessarlo, troppo
mostra nella risposta l’incertezza, l’imbarazzo nelle idee,
troppo nella risposta si scorge la distanza dei luoghi e
dei tempi.<a name="FNanchor_47_47" id="FNanchor_47_47"></a><a href="#Footnote_47_47" class="fnanchor">[47]</a> Perchè veramente non risposero? Il perchè
ce lo dirà Aristotile, il maestro di Alessandro, l’interrogante.
Ci dirà Aristotile, per parlare col linguaggio del
Ritter, <i>que les anciens Théologiens étaient en général
persuadés que le meilleur sort du pire, l’ordre du désordre,
puisqu’ils faisaient naitre toute chose de la
nuit et du chaos</i>. Avete inteso? Dalla notte e dal caos,
ch’è quanto dire ch’erigendo in persone reali questi
Enti fantastici, ne crearono altrettanti primi principii, altrettante
Divinità cosmogoniche, e Notte e Caos adorarono
quai numi. Poteva darsi silenzio più opportuno? Potevano
essi i Dottori <i>del mezzogiorno</i>, che sono a parer
mio gli Esseni, risolvere secondo Mosè la quistione, concedere
cioè alle Tenebre il primato di creazione senza
concedere perciò stesso il principio d’onde la Teogonia
greca prendeva le mosse, senza pericolo, senza conferma
d’Idolatria?<a name="FNanchor_48_48" id="FNanchor_48_48"></a><a href="#Footnote_48_48" class="fnanchor">[48]</a></p>

<p>Io vorrei, o miei giovani, più a dilungo soffermarmi
a studiare con voi altre cose e bellissime che contiene
il precitato frammento del Talmud.<a name="FNanchor_49_49" id="FNanchor_49_49"></a><a href="#Footnote_49_49" class="fnanchor">[49]</a> Mel contende
il bisogno di procedere ordinato e spedito alla mèta
proposta, mel contendono gli altri non meno gravi, i<span class="pagenum"><a name="Page_161" id="Page_161">[161]</a></span>
parlanti attestati che degli Esseni del Sud ci porge il Talmud.
E dove? È il primo a pagina 70 di Pesahim, dove
si narra di un Ieuda ben Dostai che, sendo venuto a contesa
intorno alla convenienza del sacrifizio in giorno
di sabato, si separò, dice il Talmud, dal centro Gerosolimitano,
ritirossi egli e il figlio suo nella Palestina
Meridionale dove assieme ai Farisei <i>ivi stanziati</i>, notate
la frase, protestò contro la decisione dei Colleghi
e più assai contro <i>Semaja e Abtalion</i> due antichissimi
Dottori anteriori di assai all’E. V.; lo che prova
quanto antico fosse <i>Ieuda ben Dostai</i> e quanto la raccontata
sua separazione. È il secondo a pag. 23 di Zebahim
dove e’ s’introducono ad esprimere una opinione
circa la materia delle impurità di cui sapete omai i nostri
Esseni tanto gelosi.<a name="FNanchor_50_50" id="FNanchor_50_50"></a><a href="#Footnote_50_50" class="fnanchor">[50]</a> E infine è il terzo se non erro
nel <i>Rabba</i>, e non temo di aggiungere il più interessante, il
più prezioso di tutti. Io vorrei, o miei Giovani, che sapeste
che vuol dire <i>Aggadà</i>, vorrei potervi esporre a parte a parte
tutti i dati che mi hanno da lungo tempo persuaso non
altro essere in bocca ai Dottori che la veste, la forma popolare,
esoterica, parabolica, dirò anche iperbolica delle dottrine
loro più riservate, la <i>Mitologia</i> nel cui seno vive
rinchiusa la <i>Teologia</i>,<a name="FNanchor_51_51" id="FNanchor_51_51"></a><a href="#Footnote_51_51" class="fnanchor">[51]</a> vorrei sapeste da ora, come gli
Esseni, e specialmente quelli tra essi che si dicevan contemplativi,
andassero sopra ogni altro famosi per lo studio,
per la cultura, di una gelosa e segreta Teologia come
più tardi intenderete. Or bene! Che cosa dice il Medras?
Dice non solo come disse il Talmud che al mezzogiorno
di Palestina una scuola intera vivesse di Dottori illustri;
ma dice di più, dice cioè che loro speciale, loro precipua
occupazione era la coltura dell’<i>Agadà</i>, e dice infine
che i più eruditi Rabbini non isdegnavano ad essi
ricorrere per la interpretazione dei Testi; e in queste parole
lo narra: <i>Disse Rabbi Ieosciuah ben Levi: di questo<span class="pagenum"><a name="Page_162" id="Page_162">[162]</a></span>
verso richiesi tutti i maestri dell’Agadà che vivono
in mezzogiorno, e niuno me ne porse risposta adeguata.</i>
Che più? Non è persino il Zoar istesso, che altra
non cen fornisca e solenne conferma, il Zoar l’Emporio
delle idee Cabbalistiche, il Repositorio delle più recondite
tradizioni, il Zoar che in più luoghi appella ad una
scuola di Teologi Mistici che abitavano il Sud e che chiama
apertamente, <i>i compagni nostri, i soci nostri, che
abitano il mezzogiorno</i>. Compagni, soci! Che gran parola!
Non vi dice punto alla mente la bella frase? Non vi accenna
ad una consorteria, ad un corpo, ad una società, a
cui tutti appartenevano egualmente? di cui tutti si dicevano
indistintamente i compagni, i soci, i fratelli? Io avrò
luogo più tardi di ritornare su questa frase preziosa, e la
Misna e il Talmud e il Zoar ne proveranno ad esuberanza,
se già non l’hanno provato, il significato che per
noi gli è concesso, e che suona sì favorevole come vedete
alla identità Essenico-Cabbalistica da noi propugnata.</p>

<p>Noi dicevamo in principio di volerci occupare del
luogo, del teatro ove ebbe stanza principale la società
degli Esseni. Noi sappiamo già qualche cosa della loro
dimora; sappiamo da Filone che per quanto un centro
di convergenza avessero, pure i loro raggi si estendevano,
voi lo udiste, <i>tra Barbari e Greci</i>; sappiamo da Giuseppe
che questo centro era in Palestina e nella parte meridionale
di Palestina; sappiamo in ultimo che queste due
indicazioni, ve l’ho provato, si attagliano a meraviglia ai
Farisei, alla parte speculativa filosofica mistica dei Farisei.<a name="FNanchor_52_52" id="FNanchor_52_52"></a><a href="#Footnote_52_52" class="fnanchor">[52]</a>
Ma se la parte abitavano gli Esseni di mezzogiorno,
quale presero ad abitare a preferenza, le città o i campi?
qual vita menarono a preferenza, solitaria od urbana? cittadinesca
o anacoretica? Solitaria, vi risponde Giuseppe
nel secondo delle Guerre Giudaiche, ove dice <i>amare
costoro a preferenza la solitudine, i campi ove avevano<span class="pagenum"><a name="Page_163" id="Page_163">[163]</a></span>
eziandio domicilio</i>; solitaria, vi risponde Filone (<i>De vita
contemplativa</i>) quando dice dei Terapeuti che per la
massima parte vivevano fuori di Alessandria presso ad
un lago; solitaria, vi dice Plinio quando li pone ad abitare
poco lungi dal lago Asfaltide; e solitari pure ragion
vuole che fossero i grandi contemplativi; che non a caso
scelsero gli Esseni per loro stanza la quiete, la pace, il
silenzio dei campi. È là, è nella solitudine, è nel libero e
forte ripiegamento dell’animo sovra sè stesso, è nella
concentrazione di tutte le nostre morali facoltà, tanto lungi
dallo sperperamento cotidiano della vita cittadinesca, è
là che l’anima si tempra a forte, a maschio sentire, che
lo spirito si eleva nei grandi pensieri, che l’immaginazione
spicca libero e naturale il suo volo, ed è là che si
educavano, che si dovettero educare gli Esseni contemplativi.
Credete che siano ubbie coteste mie, che faccia
a guisa dei poeti il panegirico della solitudine, e come i
poeti, ponga i piedi sul vano, sull’aereo, sull’imaginario?
Io ne voglio a giudice, a testimone l’uomo più competente,
la scienza più positiva e per ciò stesso più decisiva; voglio
che lo udiate per me da un medico, e da un medico
filosofo, e chi è questo? È il Descuret in quell’aureo
trattatello della <i>Medicina delle passioni</i>. Sentite come si
esprime il Descuret. <i>Lo scrittore</i>, ei dice, <i>può acquistare
in società facilità e stile brillante, eleganza e gentilezza
di frasi, ma giustezza di vedute, profondità e
concatenazione di pensieri, fuoco e vita nel discorso,
trovano origine per consueto nel ritiro, nella meditazione.
I più grandi scrittori hanno creati i loro immortali
capolavori nella pace della solitudine, tanto
atta ai concepimenti del genio.</i> Che cosa si contiene
in questo squarcio, che io non abbia detto, e che cosa
che a capello non si acconci al nostro Istituto? Il quale
non solo nel preferire e rive e campi, obbediva al proprio<span class="pagenum"><a name="Page_164" id="Page_164">[164]</a></span>
genio, ma sì ancora si conformava fedelmente al
genio ebraico, alle tradizioni ebraiche, ed agli esempi
ebraici. Io dico cosa che forse parravvi strana, e appunto
per questo non la direi, se non avessi argomenti di avanzo,
e se tanti non ne avessi da dovere perciò stesso affrettare
anco più il mio passo. Dissi il genio ebraico, la fede ebraica,
amare i campi; e come no? Abramo prega e sacrifica all’aria
aperta sopra un monte; nel silenzio, nella solitudine
pianta boschetti, e là sacrifica e là adora il Signore,
nel che è imitato di poi dal suo figlio Isacco: Isacco
per pregare lascia l’abitato e trae su per i campi orando
dice il Testo, orando conferma la tradizione e orando,
conferman pure essi i Samaritani per quanto non ligi al
certo alle nostre tradizioni. Giacobbe ha visioni, prega, fa
voti in una solitudine nelle vicinanze di Luz o Bet El.
Agar ha visioni promesse e prodigii nel deserto di Beer
Scebah; Mosè pascola, medita per quarant’anni, e poi ha
visioni, rivelazioni portentose nelle solitudini dell’Oreb;
se Mosè vuol orare al Signore, egli trae fuori dall’abitato
e colà alza all’eterno le palme; se ha in Egitto rivelazioni,
le ha nei campi lungi dalla città. La legge, la legge di
Dio non è data nè in Egitto nè in Palestina, ma nel deserto,
per accennare, dicono i Dottori, alla copia che gratuitamente
fa di sè ad ognuno; per non far nascere, dicono
altri, tralle tribù gelosia, rivalità. Eliseo fonda la sua
scuola profetica nelle prossimità del Giordano, e quivi
vedeste in altra lezione adunarsi la bella scuola di quel
Signore dell’altissimo canto, i Recabiti di Geremia, progenitori
a senso nostro degli Esseni, Ezechiele, che fuori
di Terra Santa patisce difficoltà a profetare, trae fuori
pei campi e profetizza. Che diremo poi se dai Bibblici
trascorreremo agli uomini e ai tempi rabbinici? Qui gli
esempi si accumulano, si affollano e in guisa tale che
appena è tempo di accennarli; qui nel <i>Ieruscialmi</i> (Scebihit<span class="pagenum"><a name="Page_165" id="Page_165">[165]</a></span>
6.) parecchi esempi come di Ieuda Js Cozi, che si
ritira in una spelonca e dice addio al mondo per viversene
a Dio soltanto;&mdash;qui nel 2º di Sciabbat il fatto più
cospicuo, il fatto modello, il tipo degli anacoreti, il
grande Essena <i>Rabbi Simone ben Iohai</i> che per tredici
anni vive solitario in una grotta, ove si fa così perfetto
nella legge di Dio, che al rivedere il suocero dopo tanti
anni, tutto che estenuato si fosse nella persona, non potè a
meno di esclamare: Beato me che malconcio mi rivedi, poichè
ricco cotanto esco dal mio romitorio; ed ove infine secondo
i Cabbalisti meditò gran parte delle cose contenute
nel Zoar. Qui il Zoar istesso, e questo è grave assai, poichè
attesta sempre più quella conformità di genio che è
base all’identità da me sostenuta, qui il Zoar, ove si può
dire senza tema di errore, non è colloquio, non è incontro,
non è polemica, non esposizione che non avvenga o
all’ombra di un palmizio, o presso i recessi di una spelonca,
o in un campo seduti, o sul ciglio di un fiume, o
in una rustica abitazione. Non basta; qui il Zoar che non
solo vi dice essere tutte queste cose avvenute laddove
avvennero, ma che il fatto vi offre altresì preziosissimo
di stanza, di soggiorno, di domicilio che in quelle solitudini
avevano i soci, i fratelli come tra essi si chiamavano,
della società cabbalistica. Egli è questo un fatto, un gran
fatto a cui non si potrebbe prestare abbastanza attenzione,
nè io dubito che un dotto di buona fede non ne trarrebbe
argomento a gravissime reflessioni. Aprite il Zoar, apritelo
nel vol. 2º a pagina 13, dove non solo vedrete come
i Cabbalisti dimorassero nella pace dei campi, ma le vestigia
vi troverete eziandio luminosissime di ben altre
sorprendenti analogie che vorrei tutte analizzare, ma che
per ora non mi è dato. Troverete consorteria, organizzazione
sociale, e sopratutto vi troverete libri acroamatici
ove i misteri si contenevano della Religione; i quali libri<span class="pagenum"><a name="Page_166" id="Page_166">[166]</a></span>
non si mostravano che di volo e ai meglio provati, appunto
come accadeva in seno al nostro Essenato;&mdash;apritelo
nello stesso volume 2º, a pag. 183. Che cosa vi vedrete?
Vedrete Rabbi Simone, Rabbi Eleazar suo figlio,
Rabbi Abba, Rabbi Iose che procedono per via. Chi è
questo che gli si fa incontro? È un vecchio ed ha per
mano un fanciullo: al solo vederlo dice Rabbi Simon a
Rabbi Abba: <i>Cose nuove apprenderemo da questo vecchio.
Chi sei tu</i>, gli chiede quando è vicino, <i>e d’onde
sei? Ebreo io sono</i>, risponde l’altro, <span class="smcap">e la mia dimora</span> è
<span class="smcap">tra i farisei del deserto ove do opera allo studio
della legge</span>. <i>Gioì Rabbi Simone e disse: Sediamo; conciossia
che Dio a noi t’abbia inviato, deh! non ti spiaccia
farci udire delle parole nuove, ma antiche</i> (Che bell’antitesi
novità e antichità ad un tempo!) <i>che piantaste
laggiù nel deserto intorno a questo settimo mese</i>. Allora
sorge il vecchio e colle parole esordisce di Mosè
ove agli Israeliti ricorda l’assistenza divina per lo deserto,
e in mezzo alla sua sposizione esce fuori con questa aperta
allusione ai suoi, alla setta di cui era parte: <i>E noi egualmente
ci separammo dall’abitato per vivere nei deserti
onde meditarvi la legge</i>, <span class="smcap">conciossiachè non si comprendano
davvero le parole di dio se non nel deserto</span>;
quindi riprende il santo vecchio il divisato argomento, e
tante e sì belle cose va dimostrando sui giorni e sui riti
pasquali che l’anima elevano ed il pensiero al solo fraintenderle;
tanto vanno improntati di una sublime e trascendentale
metafisica. Che sarà poi quando udirete il termine
con cui il Zoar conchiude la narrazione? <i>Intanto</i>,
dice il Zoar, <i>piangeva Rabbi Simone; ed era pianto di
gioia: levarono tutti gli occhi e videro cinque di quei Farisei
che dietro al vecchio procedevano per raggiungerlo;
alzaronsi tutti. Disse Rabbi Simon: Dinne il nome tuo&mdash;Rispose
lo straniero: Neorai il vecchio, conciossiachè altro<span class="pagenum"><a name="Page_167" id="Page_167">[167]</a></span>
più giovane Neorai sia fra noi.&mdash;Disse Rabbi Simone
ai nuovi venuti: Qual’è il vostro cammino?&mdash;Noi seguiamo,
risposero, il santo veglio le cui acque noi beviamo
del continuo per lo deserto. Allora gli si appressò
Rabbi Simone e baciollo,<a name="FNanchor_53_53" id="FNanchor_53_53"></a><a href="#Footnote_53_53" class="fnanchor">[53]</a> e disse: Luce tu ti appelli, e
luce è con te</i>: nè guari andò che accommiatitosi da quei solitari
ripresero i tre Dottori il loro cammino. Questi sono
i due fatti che volli citarvi appunto perchè sendo registrati
nel libro più illustre dei Teosofi nostri o cabbalisti,
tolgono sempre più a confermare quella identità
che fu ed è mio officio il dimostrarvi fra l’antica scuola
dei nostri Teologi e l’Istituto degli Esseni.</p>

<p>Egli è forse per questo che gli altri rabbinici monumenti
ci porgano meno significanti gli esempi di questa
predilezione dell’amore del ritiro, della quiete dei campi
e del sommo suo confacimento agli studi ed agli atti di Religione?
Tutt’altro. Vi dissi, non è molto, come esempi
non pochi vi fossero d’insigni Dottori in ambedue i Talmud
che chiesero al silenzio, al ritiro, l’acquisizione dei
misteri e delle religiose dottrine,<a name="FNanchor_54_54" id="FNanchor_54_54"></a><a href="#Footnote_54_54" class="fnanchor">[54]</a> e solo perchè meglio gli
individui riguardavano le istituzioni, gli usi e i generali
costumi, ne feci separata e preventiva menzione.
Ma quanto più non tornan all’uopo efficaci gli esempi
generali, gli usi, le istituzioni, le leggi stesse da questo
spirito informate! Le leggi, quando sentenziano che ove
tra i coniugi sorgessero contestazioni sulla scelta del domicilio,
a quella parte si debbe piuttosto attendere che
preferisce alla città i villaggi, <i>conciossiachè</i>, dice il Talmud,
<i>il soggiorno delle grandi città torni non poco
alla morale periglioso, pei costumi pel solito più molli
e più rilassati</i>. Le idee più intime dei nostri Dottori
quando ponendo in bocca alla Chiesa Israelitica quelle
parole di Salomone: Deh, gli fan dire (Talmud Tract
Irrubin) al Signore; deh non giudicarmi come gli abitanti<span class="pagenum"><a name="Page_168" id="Page_168">[168]</a></span>
delle grandi città, tra i quali è violenza, lussuria
e maldicenza; ma usciamo ai campi, (notate queste parole)
ove ti mostrerò i cultori della tua legge che meditano
del continuo e tra angustie la tua parola, mattiniamo
alle vigne, cioè (continua il Talmud) ai tempj ed
agli studi dove vedremo la vite fiorire, cioè la Bibbia coltivarsi:
e così via discorrendo. Ma quali parole quelle
che attribuisce alle città i vizi discorsi! E quanto bene
consuonano con quel che dice Filone a proposito del
ritiro e delle solitudini dei Terapeuti; maravigliosa consonanza
in verità! <i>Primieramente</i>, dice Filone, <i>abitano
in campagna e schivano le città grandi, a cagione del
mal costume che in esse regna per ordinario, persuasi
che siccome si contrae una malattia col respirare un
aria infetta, così i mali esempj degli abitanti fanno
impressione indelebile sull’animo nostro</i>. Ma io dissi
anche gli usi generalissimi, anche istituzioni permanenti.
Potrò io dimostrarlo? Sarei io in grado di provarvi
che tanto spinsero oltre l’amore pei campi, da
farne il prediletto, il durevole, il venerato soggiorno?
Facilmente, solo che io vi rammenti la benedizione di
<i>Meen Scebach</i>. Che cosa è questa? Voi lo sapete, perciocchè
l’udite la vigilia di ogni sabato. È quella benedizione
che dopo la preghiera sommessa pronunzia
il Ministro e che non è, a veder bene, che un compendio
o sommario della istessa <i>Amida</i>. Che cosa è questa benedizione
e perchè istituita? Chiedetene al Talmud, ai
Ritualisti, chiedetene ad ognuno, ed ognuno vi dirà
quello che andiamo cercando; cioè vi dirà che ai tempi
misnici, ai tempi talmudici gli oratorii, gli studi sorgevano
tutti in mezzo ai campi, lontano dall’abitato, nella
solitudine e nel silenzio; vi diranno che all’orazione vespertina
convenivano da ogni parte i fedeli, che parte
solerti giungevano a tempo e la preghiera cominciavano<span class="pagenum"><a name="Page_169" id="Page_169">[169]</a></span>
e finivano col popolo tutto, parte trattenuti dai negozi
o dal cammino protraevano le loro orazioni alquanto più
tardi. Perchè non rimanessero soli costoro fuori dell’abitato,
che cosa fecero? Istituirono il <i>Meen Scebah</i> che mandando
un poco più alla lunga la orazione offriva agio ai ritardanti
di terminare prima che il popolo si partisse. Un
gran fatto emerge da tutto questo; ed è la presenza delle
antiche sinagoghe e dei pubblici studi nella solitudine;
ch’è quanto dire un nuovo riscontro col costume presso
che generale degli Esseni, dei Terapeuti.</p>

<p>Io non vi dirò adesso ciò che scrisse Beniamino di Tudela
nelle sue peregrinazioni. Ebbi luogo di ricordarvelo
quando voleva provare la provenienza Recabitica del nostro
Istituto, e spero che non l’avrete obliato. Narra Beniamino
di aver veduto nel Iemen tra le numerose popolazioni
israelitiche di quella regione, uomini, Dottori, Asceti
che perseveravano nell’antico costume degli Esseni, nella
solitudine e nel ritiro. Non vi dirò nemmeno come i nostri
meno antichi moralisti, p. e., il <i>Hobod Allebabod</i>, che fu
non ha guari trasferito in italiano, il Rescit hohma di un
Cabbalista discepolo del Rabbi Isaac Loria, facciano tutti e
due menzione di una scuola di religiosi che predilegeva
l’isolamento e la vita anacoretica, l’ultimo in ispecie che fa
menzione siccome tale di un <i>Rabbi Abraham apparus</i> che
vita menava non disforme da quella più sopra descritta.
Queste cose pretermetterò volentieri poichè ho fretta di
giungere all’ultima quistione; non ultima però al certo per
lo interesse che desta, ed è quest’una. Rimane egli tra noi
tuttavia traccia veruna di questi antichissimi costumi e
degli Esseni e di una frazione dei Dottori? cioè, v’è nulla
che tragga l’Israelita dal romore delle città per levare la sua
mente colla vista della natura, col silenzio, colla maestà
del creato, a pensieri più celestiali? Io ardisco dire che
vi è, vi è almeno nei libri, conciossiachè e belle e nobili<span class="pagenum"><a name="Page_170" id="Page_170">[170]</a></span>
istituzioni sien cadute fra noi in disuso, ed un gran brivido
mi mettesse un giorno per l’ossa il <i>Lamennais</i>,
quando lessi nel suo Romanzo <i>les Amshaspandas et les
Darvands</i> quella frase terribile <i>les Hébreux ont perdu
le sens de leurs institutions</i>. Dopo avere tante cose perduto,
perdere ancora il <i>senso delle proprie istituzioni</i> pareami
troppo orribile cosa in verità; e vedendo tanti e
tanti inconsci assolutamente di aver perduto il senso delle
nostre istituzioni, pensai non forse avvenisse nella perdita
del senso morale, come avviene nei sensi del corpo
che non sappiamo d’averla perduta. Fatto è che la memoria,
che la reliquia esiste; ed esiste in un uso a noi incognito,
ma che pure praticato fu dai Talmudisti, e che solo
fu in progresso ed è forse in qualche parte ancor praticato
dalla scuola Cabbalistica, io vo dire il <i>Ricevimento
del sabato</i>. Che cosa è ora? Egli è ora pei più un canto
incompreso, egli è per pochissimi lo stare per qualche istante
ritto colla persona, l’inclinare un poco a destra, un
poco a sinistra, un leggiero dimenare di capo; e tutto è detto.
Che cosa era e che cosa dovria essere? Era purificarsi
anzi tratto il corpo, era vestirsi di candidissimi pannilini,
(vi ricordi il bianco uniforme dei Nazarei, le stole dei sacerdoti,
le candide vesti degli Esseni, e tra poco, vedrete anco
le bianche insegne degli Esseni moderni, dei Cabbalisti,)
e sopratutto egli era uscire all’aperto, rinfrancare lo spirito
coi vastissimi orizzonti, colle aure purissime, colla
maestà del tramonto, rannodare le antichissime tradizioni
patriarcali, salutare il sabato imminente, la sposa mistica
che s’avvicina. Così fecero i Talmudisti quando dicevano
l’uno all’altro <i>esciamo ad incontrare la sposa</i>. Così il verace
continuatore delle loro tradizioni l’<i>Aari</i>, quando per
attestato dei suoi discepoli (conciossiachè egli o poco o
nulla abbia scritto), vestito di quattro abiti bianchi a guisa
dei sacerdoti, traeva fuori per le campagne di Safet, città<span class="pagenum"><a name="Page_171" id="Page_171">[171]</a></span>
boreale di Palestina, e alternando i salmi di David e il mistico
poetare, riceveva il sabato. Così a tempi più tardi i
Dottori di Sionne perseverando nell’uso antico cercavano
pei campi la mistica sposa. L’autore del <i>Hemdat iamim</i>,
Cabbalista se altri fu mai, gran scrittore, gran moralista,
dolorando come divelto dalla cara Sionne non potesse
dar opera, come l’usato, all’amabile rito, così si esprime
in suon di lamento: <i>e nei giorni del mio esilio quando
la sorte mi divelse dalla Eredità del Signore, nei luoghi
ove ramingai pellegrino, non fummi per molte cause
conceduto di proseguire nell’antico costume; sibbene
questo io faceva: traeva fuori al vestibolo della sinagoga
ove vasto e libero ti si schiude l’orizzonte, ed
atto all’accoglienza della sposa, e colà io leggeva il Ricevimento
del sabato.</i> Avete inteso? È l’aria aperta, è il
libero orizzonte, è la vista del creato che sta a cuore al pio
Dottore; egli a questo spediente si appiglia non potendo far
meglio: ma ciò ch’ei fare vorrebbe, ei lo ha detto, ei lo
dirà anche meglio nelle parole che seguono: <i>Ed ove ti sia
conceduto, ascendi sulla cima di alta montagna, provvedi
che il luogo sia puro, e colà recita il Ricevimento del sabato.</i>
Quanto diversi i tempi presenti! Le persecuzioni, le
reclusioni, le tirannie fecero certo gran male e più male alle
anime che ai corpi, perciocchè se la Religione si conservava
nei Ghetti, a caro prezzo si conservava; a prezzo di divenire
rachitica, atrofica, impotente, ingenerosa, a prezzo di perdere
quel fare nobile, grandioso, poetico, sentimentale che
le è proprio. I Ghetti caddero, è pur vero; e gli uomini ne
uscirono frettolosi, ma vi dimenticarono preziosissima
gemma, <i>la Religione</i>. La Religione è sempre in Ghetto;
e sempre tra le angustie, tra le tenebre, tra la melma di
quei schifosi meati. Meno infelici i soggetti dello Islamismo!
i quali le pratiche religiose spiegano impunemente
alla luce del sole; i quali possono mostrare davvero che<span class="pagenum"><a name="Page_172" id="Page_172">[172]</a></span>
sia, che possa la fede ebraica. Il Fariseo Cabbalista che
ascende la montagna per salutare il giorno santo, è cosa
grandiosa per chi la intende, per chi <i>non ha perduto il
senso delle nostre istituzioni</i>; è più grande di Byron che
si affida su barca leggera al mar tempestoso per essere
spettatore e forse vittima della natura infuriata, che vuol
assaggiare la morte tanto per poterla descrivere; è più
grande di Iacopo, la creatura del Foscolo, che cerca per
balzi e dirupi emozioni fortissime. E perchè dico più
grande? Perchè i poeti cercan nella natura, nelle sue
grandi scene, le sorgenti del Bello, mentre i poeti teologi
dell’Ebraismo ve lo recano, ve lo diffondono: conciossiachè
vi rechino, non vi cerchino le grandi idee ed i
grandi effetti; conciossiachè viva nel loro petto Dio creatore
della natura, fonte suprema del bello e del sublime;
conciossiachè abbiano in petto il tipo increato del Bello
al cui raffronto sorgono giudici meglio che spettatori del
Bello creato. In una parola, i poeti ricevono il raggio di
Dio riflesso dalla natura, i poeti teologi dell’Ebraismo
diffondono sulla natura il divin raggio riflesso dall’anima
loro.&mdash;La natura divinizza i poeti&mdash;non è così? ma i
poeti teologi dell’Ebraismo divinizzano la natura.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_173" id="Page_173">[173]</a><br /><a name="Page_174" id="Page_174">[174]</a><br /><a name="Page_175" id="Page_175">[175]</a><br /><a name="Page_176" id="Page_176">[176]</a><br /><a name="Page_177" id="Page_177">[177]</a><br /><a name="Page_178" id="Page_178">[178]</a><br /><a name="Page_179" id="Page_179">[179]</a><br /><a name="Page_180" id="Page_180">[180]</a><br /><a name="Page_181" id="Page_181">[181]</a><br /><a name="Page_182" id="Page_182">[182]</a><br /><a name="Page_183" id="Page_183">[183]</a><br /><a name="Page_184" id="Page_184">[184]</a><br /><a name="Page_185" id="Page_185">[185]</a></span></p>

<div class="chapter">

<h2 class="p4">LEZIONE DECIMASECONDA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Parecchie cose furonvi conte finora intorno agli Esseni.
Oltre il nome, l’origine, di cui a dilungo parlammo,
sappiamo dove abitavano&mdash;il mezzogiorno di Palestina&mdash;sappiamo
ancora, lo abbiam veduto nell’ultima lezione,
come abitavano, ch’è quanto dire solitari nella quiete dei
campi. Se queste cose come le avvenire, maggior tempo
richiesero a trattarsi che per avventura non sembra dicevole,
lieve è lo scuoprirne la causa. Ella è quel duplice
e complessivo lavoro che noi imprendemmo, e quel
volere ad ogni passo, ad ogni nuovo elemento della loro
esistenza, trovare nuova conferma a quel postulato supremo
che vi enunciai dapprincipio, la restituzione dell’Essenato
a quella scuola più vasta che s’intitola dai
Farisei; e più specialmente a quella frazione che dagli
altri si distingueva e per l’austerità della vita e per la
sublimità degli studj. Rinunciare a questo scopo nobilissimo
sarebbe certo ridurre a più angusti termini il nostro
lavoro, ma sarebbe altresì rinunciare a quel benchè
modesto resultato che ci è concesso sperare dalle
nostre fatiche, a quell’unico titolo che possono queste
lezioni vantare alla estimazione dei dotti. Ella è dunque
stasera una nuova circostanza di lor vita esteriore che
noi dobbiamo apprezzare. È quella predilezione e quell’amore<span class="pagenum"><a name="Page_186" id="Page_186">[186]</a></span>
che gli Esseni ebber mai sempre per le piagge,
per le rive dei fiumi. Se meno gravi, se meno concordi
fossero gli attestati degli antichi autori, io dubiterei non
forse il caso meglio che la elezione avesseli per ordinario
fatto stanziare sulla ripa dei fiumi. Ma il potremmo
pensare, dopo che <i>Plinio e Filone</i> abbiamo ascoltato?
Che dice Plinio? Plinio parla specialmente degli Esseni
di Palestina, e quanto ei dice al capitolo 5 del libro XVII
solo ad essi dobbiam riferire. Ora, se non m’inganno, io
ebbi luogo di accennarvi in altra lezione, quanto Plinio
ci narri in proposito. Egli asserisce come gli Esseni vivessero
tutti quanti in riva al Lago Asfaltide ossia Mar
Morto, e <i>solo</i> egli aggiunge <i>tanto se ne discostavano
quanto tornava indispensabile a cansare le mefitiche
esalazioni di quel lago insalubre</i>. Or che sarà se intenderete
Filone lo storico dei Terapeuti dirci altrettanto
dei suoi solitari? Certo direte che non è senza grave cagione
che così accadeva. Or bene; aprite Filone nella
<i>Vita contemplativa</i>, e poichè vi avrà dette come taluni
di quei religiosi dimorassero qualche volta nelle città,
queste parole nonostante ne intenderete apertissime. <i>Ma
i principali</i>, dice Filone, <i>si ritirano quasi tutti in un luogo
che hanno fuori di Alessandria vicino al Lago Mereotide
sopra un’eminenza, che fa il luogo securo e dove
l’aria è salubre</i>. E qui i Terapeuti non potrebbero mostrarsi
più che non si mostrino conformi ai loro fratelli
palestinesi. Com’essi parte vivono in società e parte in
ritiro, com’essi amano le campagne, i luoghi salubri, sopratutto
com’essi ancora prediligono le rive. Havvi a
quest’uso un perchè? Erano eglino gli Esseni, i Terapeuti
nella scelta di questi luoghi guidati da un principio, da
una tradizione, da un esempio che glieli additasse? La
storia, il culto, la religione, la letteratura ebraica ci
rispondono propizi. Non dirò come le acque fossero sempre<span class="pagenum"><a name="Page_187" id="Page_187">[187]</a></span>
simbolo, immagine venerandissima in bocca ai profeti,
simbolo d’Ispirazione quando alludono alla futura
effusione dello spirito, simbolo di Beatitudine quando
Dio è presentato qual sorgente perenne di acque vive,
simbolo di Dottrina quando <i>spargansi</i>, dice Salomone, <i>le
tue acque per ogni dove</i>, intendendo della propagazione
dei buoni studi. Non dirò nemmeno come non solo atto
si stimano a lavare di ogni corporea impurità, d’onde le
infinite e multiformi abluzioni di ogni maniera immondizia,
ma bensì la virtù lor si conceda altresì di santificare
e predisporre ai più nobili offici di religione, siccome
vediamo aperto nelle ripetute abluzioni del sommo
Pontefice nel giorno di Espiazione. Non dirò come la vista
del mare, la navigazione si dican capaci di preparare
gli animi all’acquisizione del (Hassidut), e già sappiamo
gli Esseni dirsi <i>Hasidim</i> d’onde l’adagio <i>i marinari
per la massima parte essere Hasidim</i>. Non dirò infine
come le rive fossero dai Dottori desiderate dopo la Terra
Santa, siccome il più puro ricetto a ospitarne le ossa, siccome
vediamo in Ribbi Meir, il quale per attestato del
Talmud di Gerusalemme <i>essendosi addormentato</i> (bella
metafora<a name="FNanchor_55_55" id="FNanchor_55_55"></a><a href="#Footnote_55_55" class="fnanchor">[55]</a> per dir trapassato!) in Assia, luogo come altra
volta intendesse dell’Asia minore, lasciò detto ai Discepoli
<i>Deh! vogliate seppellirmi in riva al mare</i>. Che se
questo brevemente trapasso per non tediare, come potrei
tacere di cose che tanto a questo sovrastano per gravità?
Come tacere che per dottrina tradizionale, per esempi
grandi cospicui della Bibbia, il solo luogo atto dopo la
terra santa alla fruizione di profezia, sono i lidi del mare
o le rive dei fiumi? Come non dire che se Ezechiele
profetò, tutto che fosse oltra i confini di Palestina, ei fu
solo perchè, dice la tradizione, acconciamente vi si dispose
stando in luogo purissimo cioè sulla riva del fiume
<i>Chebar</i>? Come non dire che se Daniel ebbe visione, e non<span class="pagenum"><a name="Page_188" id="Page_188">[188]</a></span>
in Palestina, ei fu, dice egli stesso al cap. VIII, sul fiume
Ulai? Come tacere del capitolo X dove, se ci si narra l’ultima
sua visione, ella è pure in riva ad un fiume, il fiume
Tigri? Come tacere che se festa vi era in cui si stimava
potere l’ispirazione conseguire, quella si era in cui le
libazioni di acqua si praticavano;<a name="FNanchor_56_56" id="FNanchor_56_56"></a><a href="#Footnote_56_56" class="fnanchor">[56]</a> non troppo dissimile
da quanto i Pagani favoleggiarono intorno la profetica
virtù dell’onda <i>Castalia</i>, dell’<i>Ippocrene</i>, dell’<i>Aganippe</i>
e del <i>Lebitrio</i>? Come non ricordare ciò che dice Massimo
Tirio parlando dell’oracolo Jonico. <i>Lo Ipopteta</i>,
ei dice, <i>della Jonia dopo avere attinto e bevuto l’acqua
del sacro fonte predice lo avvenire</i>? E come infine tacere
dell’atto più importante della monarchia israelitica
della unzione del nuovo Re? La qual cerimonia, è la Bibbia
che lo attesta, si faceva e doveva sempre farsi, aggiunge
il Talmud (in Oraiot), sulla riva di un fiume, in quella
guisa appunto che vediamo nei Re praticato, in Salomone,
il quale per ordine di Davide condotto presso a
<i>Ghihon</i>, piccola riviera che scorreva vicino a Solima, vi
fu solennemente sacrato e proclamato monarca? Ma
quanto non riescono al confronto insignificanti cotesti
esempi ove ad un fatto grande significantissimo si riferiscano,
di cui la Tradizione ci ha serbato memoria! Perocchè
tra i Pagani, nei tempj loro più venerandi, negli
oracoli più famosi, non altrove, sorgesse l’altare, non
altrove si locasse la Pila, a inspirarsi del Nume che colà
abitava se non sull’orifizio di un pozzo, questo sapevamo
e per storici antichi e per moderni: sapevamlo sopratutto
dal <i>Clavier</i> (<i>Les oracles des anciens</i>) di cui non
ha guari scorsi le pagine, ove in una dotta Memoria presentata
all’Accademia sugli <i>Oracoli degli antichi</i> tolse
a dimostrare con squisita erudizione, il fatto da me accennato
nei due più famigerati tempj ed oracoli di Grecia
antica, in quello cioè antichissimo di Dodona e in quello<span class="pagenum"><a name="Page_189" id="Page_189">[189]</a></span>
di Delfo. Il sapevamo da Origene il quale dice la Pitia
essere posta sull’orifizio della fonte Castalia; da Euripide
nella <i>Ifigenia in Tauride</i>, dove facendo Apollo parlare,
sì gli fa dire: <i>Il mio Santuario divino sulla corrente
Castalia</i>.&mdash;Da Temistio che scrive: <i>Gli Anfizioni
furono i primi fondatori di Delfo, un pastore del
Parnaso sendosi trovato invaso dallo spirito profetico
del fonte Castalio</i>; da Nonnio nei suoi Dionisiaci, che
disse: <i>L’acqua divina della previdente Castalia era
in ebullizione</i>; da Ovidio che all’antro della Pitia dà
il nome di <i>antro Castalio</i>; e infine da Pausania che così
si esprime nella descrizione di Delfo: <i>Volgendo a sinistra
all’uscire dal tempio di Delfo voi trovate la tomba di
Neottolemo; un poco più in alto si vede una pietra
che non è grandissima. È unta con olio; ogni giorno ed
i giorni di festa è coperta di lana grassa. Questa pietra
è, dicesi, quella che fu fatta inghiottire a Saturno
invece del figlio e che poi in questo luogo rejesse. Ritornando
di là verso il tempio, tu osservi la fontana
Cassoti</i> (altro nome della sorgente Castalia) <i>essa è circondata
di un muro poco alto, in cui è praticata una porta
per cui si crede che quest’acqua si conduce per vie sotterranee
nel santuario del Dio e ch’è dessa che ispira
le donne che vaticinano lo avvenire</i>. Così tutti gli scrittori
summentovati dell’oracolo Delfico. Possiamo dire
altrettanto di quel di Dodona? Sì, se portiam fede a
Servio nel commento a Virgilio, il quale al libro terzo
dell’Eneide sopra il v. 406 così si esprime: <i>Questo paese
di Dodona è sui confini della Etolia. Gli antichi vi consacrarono
un tempio a Giove ed a Venere. Presso al tempio,
immane quercia sorgeva, a quanto sen dice, dalle
cui radici una fonte scaturiva, il cui mormorio per divina
ispirazione una vecchia donna per nome Pelia
interpretava. Ex cuius radicibus fons manabat qui suo<span class="pagenum"><a name="Page_190" id="Page_190">[190]</a></span>
murmure instinctu deorum diversis oracula reddebat</i>.
E questi furono i due più celebri oracoli della greca
antichità, e questo il modo dei loro responsi; nè da
questi differirono altri infiniti, comunque meno famosi;
non quello dei Branchidi nell’Asia minore di cui così
favella Jamblico nel libro sui Misteri: <i>Una donna appo
i Branchidi predice lo avvenire, vuoi tenendo la verghetta
in origine donata da qualche Iddio, vuoi assisa
sopra il tripode, forse ancora i suoi piedi o il lembo
del suo vestito stanno immersi nell’acqua, e infine il
Dio a lei si comunica col vapore di quest’acqua</i>. Nè
quello differiva dei <i>Colofoni</i>, al dire di Jamblico, che ne
discorre in questa guisa: <i>Quanto all’oracolo dei Colofoni,
ognuno conviene che egli è per mezzo dell’acqua
che ci si annunzia lo avvenire. Una fonte vi ha in un
edifizio sotterraneo. In certa notte dopo parecchie cerimonie
e sacrifizj, il Profeta bee l’acqua del fonte, e non
veduto da quelli che vennero a consultarlo predice lo
avvenire</i>.</p>

<p>Ma quello che colmare vi dovrà di stupore, quello
che io temo forte vi sarà riuscito sinora ignoto, siccome
quello che poco eziandio è divulgato tra i cultori delle
lettere sacre, egli è questo fatto curiosissimo, il fatto
cioè che non altrove era situato il grande altare dei
sacrifizj nel tempio di Dio, tranne <i>sulla bocca di un
pozzo</i>, pozzo, dice Rascì nel Talmud (14º di <i>Succa</i>), che
riceveva tutte le libazioni che si versavano sull’altare;
pozzo che si chiama <i>Scitin</i> nel Talmud e che si proclama
antico quanto il mondo, <i>Scitin nibrau miscescet
ieme berescit</i>, d’onde il curioso anagramma berescit
<i>bera-scit</i>; pozzo, secondo i dottori accennato da Isaia, ove
paragonando Israele ad una vigna dice: <i>e vi fabbricò il
suo padrone una torre, e questo è l’altare</i>; un pozzo vi
scavò, <i>e questo è la cavità sottostante</i>; pozzo, interpreta il<span class="pagenum"><a name="Page_191" id="Page_191">[191]</a></span>
<i>Moarscià</i>, ch’era come la scaturigine di tutte le acque
mondiali, ristretta, contenuta ai piedi dell’altare, sì perchè
(stupendo pensiero) imponendovisi sopra quasi suggello
l’altare di Dio, rispettin le acque i naturali confini, nè più
irrompino a inondare la terra; sì perchè vengano benedette
le acque dalla sorgente di ogni benedizione, e le libazioni
scorrano all’oceano quasi sangue novello perpetuamente
infuso nelle arterie del Globo. E questa è parlantissima
analogia oltre le altre già menzionate, oltre altri fatti in
gran numero che ometto per brevità col costume che
vediamo prevalso tra gli Esseni di ogni colore di abitare
le rive. Ma quanto non amerei che più a lungo mi fosse
dato d’insistere sull’ultimo e supremo fatto da me accennato
di sopra&mdash;il pozzo sacro su cui poggiava l’altare!
Non solo i tempj e gli oracoli greci potrei chiamare, come
dissi, a rassegna, ma molte altre idee con questa
principalissima concomitanti potrei accordare, vedreste
le idee dei Pagani su quel pozzo, su quelle acque poco
procedere dissimili da quelle da <i>Moarscià</i> enunciate, comecchè
il solo genio delle dottrine talmudiche gliele abbia
ispirate; potrei mostrarvi come ogni qual volta si
dava ai Pagani un pozzo profetico, non mancava un
idea, una tradizione che lo accompagnasse, voglio dire
la credenza comune in Grecia, comune in Fenicia che
da quell’orifizio, da quel condotto, fossero tutte scolate
e tutte inghiottite le acque del Diluvio quando si ritirarono;
e che il tempio e l’altare e l’oracolo quivi eretto,
fosse un perpetuo religioso scongiuro contro le onde
frementi; vorrei dirvi come quell’intimo comunicare
dello altare di Dio colla profondità della terra, quel
veicolo che univa l’ara alle viscere più segrete del Globo,
riceva lume e tolga senso principalmente dalle dottrine
dei Pitagorici. I quali non solo chiamavano il fuoco centrale
<i>torre di fortezza</i> (Pyrgos) come i dottori appunto,<span class="pagenum"><a name="Page_192" id="Page_192">[192]</a></span>
cosa sorprendente! chiamarono il centro della terra il
sito dell’altare col nome <i>Migdal</i>, <i>torre di fortezza</i>, ma
ciò che più monta chiamavano i Pitagorici quel centro
stesso <i>altare dell’universo</i> come appunto nel centro della
terra secondo i Dottori, sorgeva l’altare e il fuoco perpetuo
quasi vampa projetta e quasi prolungamento del
fuoco centrale di cui favellano i Pitagorici. Ma di questo
basti per ora; basti lo avere provato come nemmeno in
questa circostanza, in questo costume, nell’amor delle
rive si dipartissero gli Esseni dal comune pensare e dalle
idee predominanti tra i Farisei.<a name="FNanchor_57_57" id="FNanchor_57_57"></a><a href="#Footnote_57_57" class="fnanchor">[57]</a></p>

<p>Rimettiamoci dunque in cammino e procediamo
spediti. Che cosa abbiam fatto sinora? si può dire senza
errore che poco più abbiam fatto fuorchè aggirarci intorno
agli Esseni senza mai investirli. Nome, Origine,
Patria, Regione, Solitudine, Sito particolare, tutte cose
senza meno opportune, ma che non sono ancora gli Esseni.
Tempo è che gli Esseni stessi consideriamo più
davvicino. Ma anche adesso conviene procedere ordinatamente
e a grado, conviene sapere se sono tutti omogenei
o in qualche parte diversi fra sè; in altri termini
conviene sapere se classi vi erano, e quali, e quante nel
grande Istituto. E qui non potrei senza colpa dissimularvi
che le notizie che intorno al subbietto ci son pervenute,
procedono a senso mio così confuse e talvolta
eziandio così contraddittorie, che dura cosa è mettere
ordine e luce in tanta repugnanza di idee.</p>

<p>Voi non volete certo sobbarcarvi a una sottile disamina,
nè io lo esigo. Vi risparmierò dunque il Processo,
vi risparmierò altresì i considerandi della mia sentenza;
questo solo vi dirò, che a quanto ho potuto capire dal
confronto dei Testi, due classificazioni debbono ammettersi
nel nostro Istituto. Notate che dico <i>due classificazioni</i>
e non <i>due classi</i>, dico due ordini di classi, due<span class="pagenum"><a name="Page_193" id="Page_193">[193]</a></span>
gradazioni, due gerarchie. La prima riguarda la maggior
o minor purità a cui s’obbligavano nel contatto
delle cose esteriori, e si deve intendere in quel senso
tutto <i>ritualistico e positivo</i> a cui accennano i Trattati
sulla materia. E in quest’ordine d’idee, in questa gerarchia
quattro gradi o classi rammenta la storia in seno
agli Esseni. E principalmente ne favella Giuseppe nel
libro secondo delle <i>Guerre Giudaiche</i>, dove così si esprime:
«V’ha d’essi secondo il tempo della loro professione
quattro differenti classi; e i più giovani sono talmente
inferiori agli anziani, che se accade che uno di classe più
alta ne tocchi uno della più bassa, convien che si lavi
come se avesse toccato un incirconciso.» Resta ora a parlar
della seconda classificazione della seconda gerarchia.
Ma prima di procedere più oltre, e seguendo il nostro
stile, domandiamo a noi stessi: se egli è vero che gli Esseni
non altro sono che una frazione, la più sublime
frazione dei Farisei, siccome per me si estima; mestieri
è pure che di questa quadruplice divisione non solo
appo i Farisei resti serbata memoria, ma che i Farisei
stessi a dirittura se l’approprino, voglio dire che di se
stessi narrino i Farisei ciò che degli Esseni i loro storici
ci raccontano. Dov’è questa menzione, e in qual guisa
se la appropriano i Farisei? Voi comprendete che ove
la divisione esista realmente, laddove poi ai Farisei istessi
sia applicata, fatto non indifferente sia cotesto in verità,
per la identità da noi propugnata tra Essenato e Farisaismo.
Ora dov’è la quadruplice divisione? Voi la troverete
a capello nel 2º capitolo di <i>Haghiga</i> dove leggerete
le seguenti espressioni: <i>bigde am aarez, medras
lapparuschem, bigde paruscum medras leohele maaser
scheni, bigde ooele maaser sceni medras leohele teruma,
bigde ohele teruma, medras lacodes, bigdes codes medras
lehattat</i>.</p>

<p><span class="pagenum"><a name="Page_194" id="Page_194">[194]</a></span></p>

<p>Dove più cose sono da osservarsi; prima la <i>quadruplice</i>
gradazione di purità rispondente ai quattro gradi
di purità nella società degli Esseni, per ciò che riguarda
il reciproco contatto; e dico quattro nel testo Misnico;
giacchè ognuno comprende come coloro che sono al di
fuori del farisato, cioè <i>bigde amaarez</i>, non possano ammettersi
in conto. Il fatto poi dalla Misna rivelatoci come
vi fossero uomini tra i Farisei che senza appartenere al
ceto sacerdotale, come Iohanan Ben Gudgheda ivi stesso
rammemorato, od anche al ceto sacerdotale appartenendo
come Iose ben Ioezer che vien chiamato col nome significantissimo
di <i>Hasid</i>, come dico, tali vi fossero che in
tutti i loro rapporti quella rigida osservanza serbassero
di purità, ora qual si conviene al sacro cibo di <i>Teruma</i>
come Iose il Hasid, ora qual si addice anzi alle offerte
stesse approssimate agli altari, come l’altro, Iohanan
Ben Gualgheda. E questa è la prima classificazione e la
memoria ed il segno che di essa è rimasto nei libri rabbinici.
Ma io dissi, se ben vi ricorda, come duplice classificazione
distinguesse gli Esseni. Qual’è la seconda classificazione?
Ella è quella che riguarda, non già come la prima
il diverso grado di purità, ma ciò che più monta, il genio
riguarda e l’officio diverso delle classi che la società componevano.
E quante erano queste classi? Eran due. Si
dicevano i primi <i>Esseni pratici</i>, si dicevano i secondi
<i>Esseni contemplativi</i>. Che cosa erano gli <i>Esseni pratici</i>?
Eran coloro che senza troppo gittarsi nel turbine delle
faccende mondane non lasciavano però di conversare
familiarmente cogli uomini in società; che non solo praticavano
il matrimonio, ma lo predicavano eziandio santo
e legittimo, e conforme sopratutto alle mire provvidenziali
per la conservazione della specie umana; erano coloro
di cui così favellava Giuseppe nel 2º delle Guerre:
«<i>V’è ancora un altro ordine di Esseni che ha l’istesso<span class="pagenum"><a name="Page_195" id="Page_195">[195]</a></span>
metodo di vita, i medesimi costumi e le medesime regole,
toltone l’articolo delle nozze, questi dicono che
sia tôrre alla vita umana una delle sue parti più considerabili,
lo impedirne la successione col non ammogliarsi,
e che se tutto il mondo fosse di questo parere
il genere umano presto correrebbe al suo fine. Ma spendono
tra anni ad esplorare gli animi delle lor spose; e
quando sono state tre volte in questo tempo purgate
conchiudono che sono atte ad aver figliuoli, e le sposano.</i>»
Queste sono le parole di Giuseppe intorno agli Esseni
che si dicono pratici. Se fossero a voi famigliari i
libri e le sentenze dei nostri Dottori, trovereste siccome
io trovo, una mirabile uniformità di linguaggio tra gli
Esseni, secondo Giuseppe e i Dottori più celebrati, intorno
la necessità, il dovere del matrimonio; tantochè se non
mancano esempj, come altra volta vi dissi, di celibato volontario
ascetico in seno ai Dottori, non si può negare
che il comun genio e le prevalenti dottrine non consentano
piuttosto col genio, colle dottrine di quella parte di
Esseni che si nomano pratici. Ma una seconda divisione
nell’Essenato vi additava, ed è quella degli <i>Esseni contemplativi</i>.
Che cosa sono gli Esseni contemplativi? Sono
quelli che ponevano ogni amore nello studio e nella vita
contemplativa, quelli che passavano i loro giorni, dice
Filone, a meditare i libri sacri e la filosofia dai maggiori
imparata; che continuamente rinchiusi nelle loro
cellette, nè uscivano, nè parlavano con chicchessia, e che
<i>di fronte alle speculazioni e allo studio</i>, continua Filone,
<i>ogni altro religioso dovere tenevano a vile</i>. Queste
sono le due classi, e questo il ritratto che ce ne offre
principalmente Giuseppe. Filone istesso non lascia di
autorizzare la esistenza di questa duplice classe. Filone,
come altra volta vi dissi, scritto aveva due libri l’uno
«<i>ogni uomo onesto è libero</i>» e parlava degli Esseni<span class="pagenum"><a name="Page_196" id="Page_196">[196]</a></span>
l’altro, <i>de vita contemplativa</i> e vi trattava dei Terapeuti;
ma ciò che grandemente interessa la questione presente,
si è il modo, si è la frase con cui Filone trapassa dal 1º
libro al 2º da quello cioè che concerne gli Esseni a quello
che riguarda i Terapeuti. Egli usa parole che non solo
confermano la esistenza della duplice classe da noi accennata,
ma ci additano altresì la speciale composizione
dello Essenato Palestinese ed Egizio e quale e nell’uno e
nell’altro predominasse degli accennati elementi, <i>Pratico</i> o
<i>Contemplativo</i>. <i>Avendo già</i>, così dice Filone all’esordire
del 2º libro, <i>avendo già fatto parola degli Esseni</i> (e
già aveva detto precedentemente come cotesti la Palestina
avessero a patria), <i>i quali menano una vita pratica
e attiva, conviene al presente ch’io tratti di quelli
che si danno alla Contemplazione</i>. Che cosa vedete in
queste parole? Non solo vedrete la identità generica,
la suprema medesimezza degli Esseni e dei Terapeuti
che taluno volle revocare in dubbio; non solo vi vedrete
la distinzione delle due classi, ma ciò che al tempo stesso
non vi potrà non apparire manifesto si è, come benissimo
avvertiva l’illustre sig. Munk, il prevalere del pratico
elemento tra gli Esseni di Palestina come la preponderanza
che aveva la parte contemplativa tra i Terapeuti,
ch’è quanto dire tra gli Esseni di Alessandria. Nè altrimenti
poteva procedere la bisogna. L’Egitto, e specialmente
l’Egitto siccome fatto lo avevano la greca filosofia
e le religioni orientali, era la patria naturale, propria
di ogni ascetismo comecchè trasmodante. Il celibato,
la solitudine, il disprezzo del mondo, il divorzio di ogni
civile consorzio, erano piante che in niun altro terreno
meglio avriano potuto attecchire che nel terreno egiziano.
Non così per Palestina, dove se la vita contemplativa
non cessava di essere in onore grandissimo, non
era di quella tempra viziosa, esclusiva che colpisce di<span class="pagenum"><a name="Page_197" id="Page_197">[197]</a></span>
paralisi ogni più attuosa facultà, e le più prestanti e
rigogliose aspirazioni consuma in un misticismo vaporoso.
La vita contemplativa dei Dottori non procedeva
per lo più scompagnata dall’esercizio della umana attività,
dalla santificazione del corpo, mercè il culto esteriore,
dalla santificazione del mondo e dei piaceri e delle
occupazioni del mondo, mercè il suggello e quasi non
dissi il crisma che gl’imponeva la fede. Misticismo, vi
era chi lo nega? Ma era quello di buona lega, quello
che non scinde, non smembra, non mutila l’uomo a
favore delle facoltà sue superlative, ma che tutto l’uomo,
i pensieri come le opere, gli studj come la pratica, il
corpo come lo spirito, prende a santificare, e tutto, anche
le opre più vili, gli fa praticare in <i>ispirito e verità</i>; era
quel misticismo sincero, di cui nobilissimamente discorreva
Vincenzo Gioberti presso a cui s’impara più d’Ebraismo
che non per avventura presso a tanti sedicenti
israeliti scrittori, quando nella <i>Filosofia della Rivelazione</i>
dettava queste parole, a cui ogni buon Israelita
potrebbe soscrivere «<i>La vera vita contemplativa implica
l’attiva, o esterna e sensata. L’attiva perchè la
somma anzi l’unica attività, è quella del pensiero.
L’esterna perchè questa è necessaria a svolgere l’intelligente
e a passare allo stato di mentalità pura;
gli orientali e gli ascetici che rigettano la vita esterna
e collocano la vita contemplativa nella mera passività,
non s’intendono di vera contemplazione.</i>» E Gioberti
ha ragione per l’oriente eterodosso. L’oriente ortodosso
però, i Profeti e Dottori, comecchè recassero la vita
contemplativa sino alle sue ultime conseguenze, non la
fuorviarono mai dalla via che conduce al perfezionamento
dell’uomo intero, e Paradiso e Civiltà se non
eran per essi due termini sinonimi, certo eran strettamente
correlativi. Moralmente parlando l’Ebraismo aveva<span class="pagenum"><a name="Page_198" id="Page_198">[198]</a></span>
collocato da lungo tempo la terra in cielo, pria che nascesse
Copernico. E questo era il misticismo palestinese,
e questo principalmente il suo Essenato, in cui la parte
maggiore si componeva, voi la udiste, di quei Dottori, di
quei fratelli, che tutto che vivessero e conversassero tra
gli uomini in società, e nozze contraessero, e gioje e dolori
e vicende coi fratelli tutti dividessero, ciononostante
tale inflessibile regola presiedeva ad ogni loro atto, tali
i vincoli che li univano comecchè disgregati talvolta, tale
l’unità di vita e di mire a tutti comune, che per essi non
sarebbe profanazione ripetere ciò che fu detto per quel
Dio che sì nobilmente adoravano: che la sua circonferenza
non è in nessun luogo e che il suo centro è da
per tutto. Non si vuol dire con ciò che <i>contemplativi</i>
veri, proprj, esclusivi, non esistessero in Palestina, e se
io lo dicessi, non solo Giuseppe, ma i Dottori stessi, ma
il <i>Talmud</i>, ma <i>il Zoar</i> sorgerebbero a smentirmi. Ciò
che dico questo si è, ch’eran pochi, non solo, ma che
anche nel concetto universale era quello uno stato di sovrumana
perfezione, a cui non avrebbero potuto senza
periglio aspirare che pochissimi, a cui natura avesse conceduto
la forza di vivere sulla terra la vita dei Celestiali.
Ma pure esistevano, e se esistevano, mestieri è per essi
come pei Pratici, rinnovare quella inchiesta che non cessammo
di ripetere ad ogni nuovo elemento che ci si
porse dinanzi della Essenica esistenza. Havvi di questa
distinzione memoria tra i nostri Dottori, consuona questa
duplice divisione di Pratici, di Contemplativi, con
quel che di sè narrano i Dottori delle proprie divisioni?
Abbiamo insomma, anche da questo verso, ragione di credere
alla identità da noi propugnata delle due scuole di
Esseni e di Farisei? La prossima conferenza ce ne darà
adeguata risposta.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_199" id="Page_199">[199]</a><br /><a name="Page_200" id="Page_200">[200]</a><br /><a name="Page_201" id="Page_201">[201]</a><br /><a name="Page_202" id="Page_202">[202]</a><br /><a name="Page_203" id="Page_203">[203]</a></span></p>

<div class="chapter">

<h2 class="p4">LEZIONE DECIMATERZA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Di due sorta classificazioni studiammo nella società
degli Esseni nella conferenza passata: abbiamo veduto
in che cosa consistesse la prima, e come getti le sue radici
in una identica distinzione che la Misna ci additava
in seno al Farisato. Abbiamo veduto in che cosa
consistesse e su che principalmente si fondasse la seconda
distinzione; distinzione di officio, di genio, di
peculiare indirizzo, per cui in due principalissime categorie
si dividevano tutti gli Esseni, in <i>Pratici</i>, in <i>Contemplativi</i>.
Erano i pratici coloro che del tutto non si
separavano dal mondo. Eran i contemplativi coloro che
all’amor dello studio, al ritiro, alla contemplazione sacrificavano
ogni altro culto, ogni affetto, ogni ambizione:
di queste due classi noi abbiamo costatato, quanto era
mestieri, l’indole, il carattere particolare; abbiamo veduto
come più si affacesse ai primi la patria Palestinese,
e come piuttosto si acconciasse ai secondi il soggiorno
di Egitto. Se questa fosse semplice e nuda esposizione
della Essenica organizzazione, se non ci fossimo sin da
principio proposti di restituire il nostro Essenato al più
vasto seno, alla più vasta scuola dei Farisei, se non dovessimo
porre questa identità al raffronto di ogni fatto
che si presenta, e da quello nuovo argomento derivare<span class="pagenum"><a name="Page_204" id="Page_204">[204]</a></span>
in favor nostro; se questa restituzione non fosse di sommo,
di capitale interesse nella storia religiosa del popolo
nostro, forse noi, postergato questa sera l’argomento
presente, procederemmo difilati più oltre. Però grave debito
c’incombe e lo adempiremo. Noi dobbiamo sperimentare
quanto e come regga al confronto dei fatti il
nostro supposto, dobbiamo vedere se la distinzione di
cui si favella nella società degli Esseni, risponde ad altrettale
distinzione in seno al Farisato; in una parola,
dobbiamo anco una fiata vedere se la propugnata identità
non è una favola. Io chieggo dunque: conobbe egli
il Farisato distinzione siffatta? Havvi tra esso una scuola,
un sistema che sia e che si appelli <i>contemplativo</i>? Havvi
al tempo istesso un altro che le dottrine professi e il
titolo rechi di <i>Pratici</i>? Io oso dire che la distinzione
esiste, e tale esiste che meglio non potrebbe allo scopo
conferire. Esiste in tutta la estensione della Enciclopedia
Rabbinica dei primi secoli, esiste nei fatti, negli uomini,
nelle dottrine e infine sotto due principalissime
forme due modi di storica rimembranza. Prima forma
io chiamo quei casi innumerevoli in cui l’una o l’altra
scuola, i Pratici o i Contemplativi s’introducono ad agire,
a parlare isolatamente, separatamente dalla scuola e dal
sistema contrario, così che noi esamineremo successivamente,
passando prima in rassegna tutto ciò che nella
Rabbinica Enciclopedia allude agli uomini, ai fatti, alle
dottrine dei <i>Pratici</i>, e poi ai fatti e agli uomini che si
dicono <i>Contemplativi</i>. Ma quanto più vivo interesse,
quanto più efficacia nella forma seconda! In questa <i>Pratici</i>
e <i>Contemplativi</i>, sistema e sistema, dottrina e
dottrina più non ti appariscono lontani e disgiunti; ma
con bella e parlante antitesi interloquiscono ambedue ad
un tempo; e fede fanno ad un tempo della loro esistenza,
e la distinzione pongono più chiaramente in rilievo in<span class="pagenum"><a name="Page_205" id="Page_205">[205]</a></span>
virtù del contrasto. E prima, che nome recano negli
scritti Rabbinici le due scuole? Che nome pei primi i
Pratici?&mdash;Ora il nome di <i>Iere het, che temono il peccato</i>,
ora quello più espressivo di <i>anse maase, gli uomini
della pratica</i>, i <i>Pratici</i>, come udirete dagli esempj. Che
nome recano i Contemplativi?&mdash;Il nome principalmente
di <i>Hasidim</i>. Noi dell’uno e dello altro conosciamo i nomi;
dove ora le dottrine, dove i fatti e dove gli uomini?
Dove in primo luogo i Pratici?&mdash;Eccoli quando predicano
l’insufficienza della sola speculazione; quando vogliono
lo studio delle cose divine congiunto alla pratica
dei doveri sociali <i>iafe talmud tora im dereherez, im en
dereherez en tora</i>; quando dicono l’uomo non doversi
dalla società sequestrare <i>leolam tee datho sceladam
meurebat im abiriot</i>; quando insegnano nessuna virtù
tornar gradita comecchè trascendente; quando dal centro
vivificatore si sequestri, dalla religiosa comunanza, dalla
chiesa di Dio; quando levano a cielo la necessità del
lavoro <i>ghedola melaha scemehabbedet bealea; ghedolim
baale umaniot</i> l’amore dell’industria, la fatica del corpo
e i benefici influssi di una vita laboriosa ed attiva alla
salute dell’anima. Dove sono i Contemplativi? Vedeteli
nel Talmud in <i>Sotà</i> ove coi più celebri Dottori si lamentan
perdute altresì le più rare virtù, e dove specialmente
con <i>Iose ben Catnuta</i> si dice oscurato il lustro dei Hasidim;
vedeteli nel Talmud Gerosolimitano, ove di un’opera e
di un titolo si accenna, che non so come si potrebbe desiderare
più appropriato pel caso nostro; è la menzione
di un’opera che il titolo reca di <i>Misnat hasidim</i>, ed in
cui tutto ed al sommo c’interessa, persino una curiosa
variante. Interessa una citazione che ivi stesso è riprodotta
dell’opera in questione, e dove in brevi ma espressivi
tratti ti si dipingon le fattezze dei Contemplativi;
ove si legge, p.e.: <i>se tu per un solo giorno mi abbandoni,<span class="pagenum"><a name="Page_206" id="Page_206">[206]</a></span>
io ti abbandonerò per due</i>, volendo dire come l’assiduità
e la perseveranza sia precipua somma condizione nei sacri
studj; e noi sappiamo qual ritratto ci abbia Filone
lasciato della applicazione istancabile dei Terapeuti ai
cari studj. Dissi persino una variante, e ve lo provo. Io
lessi <i>Misna hasidim Lettura o tradizione dei Hasidim</i>
per che così recano parecchi autorevolissimi testi, per
che così par confermato da altri passi talmudici, come
tra poco intenderete, e perchè finalmente, quando pure
si meni buona la diversa lezione, pure il senso rimarrebbe
a parer mio invariato. Ma qual è la seconda lezione?
Leggono invero alcuni testi <i>Meghillat Setarim</i>
invece di <i>Misnat hasidim</i>. Ma che vuol dire <i>Meghillat
Setarim</i>? Vuol dire <i>il volume dei Misteri</i>. Io non so s’è
dato afferrare da ora l’attinenza che corre strettissima
fra le due lezioni. Bisognerebbe che precorso aveste in
parte il mio dire. Bisognerebbe che voi sapeste come i
libri degli Esseni fossero tenuti in gelosissima custodia,
nè ad altri ne fosse comunicata contezza, tranne ai più
fidi, ai meglio provati. Comprendereste allora l’origine
di questa variante; vedreste siccome io veggo come naturalmente
siensi presentate ambedue le lezioni, e vedreste
ancora come se la vera e originale lezione non è al
certo che una, pure non può essere senza grave cagione
ammessa, introdotta la seconda lezione, e questa cagione e
questa origine e la somma convenienza di libri, di opere
esotteriche quando si parla di Esseni; siccome quelli
che la storia accenna veramente possessori e custodi di
libri siffatti.<a name="FNanchor_58_58" id="FNanchor_58_58"></a><a href="#Footnote_58_58" class="fnanchor">[58]</a></p>

<p>Ma in altre parti ancora della Rabbinica Enciclopedia
lasciarono di sè vestigia i <i>hasidim</i>. Lasciaronle nel
Talmud Babilonico ove a chiunque, ed eziandio a quei
Dottori che alle più rigide regole non soggiacquero del
Hasidut, e solo allo strettissimo <i>Jure</i> mostrino di attenersi,<span class="pagenum"><a name="Page_207" id="Page_207">[207]</a></span>
si suole maravigliando interrogare, ella è forse cotesta
la <i>Misna dei hasidim</i>? Quasi dicessero, egli è questo
il fare severo, irreprensibile dei hasidim?&mdash;Lasciaronla
nel trattato <i>Berahot</i>, dove degli antichissimi hasidim
si narra il lungo orare, e le protratte preparazioni, e la
giornata quasi interamente sacrata agli uffici di devozione
quando si dice: <i>Gli antichi hasidim un’ora spendevano
in preludio a preghiera, un’ora nell’orare, un’altra
pria di congedarsi da Dio e così facevano tre volte al
giorno.</i> Ove dunque gli studi e dove l’industria per vivere?&mdash;Si
ripiglia lo stesso Talmud: sendo costoro <i>hasidim</i>,
il poco studio fruttava assai e lo scarso industriarsi sopperiva
al bisogno. O io sbaglio, o questo passo del Talmud
è un bizarro accozzamento di antiche tradizioni e
di più moderne spiegazioni. Mestieri è che sappiate che
cosa sia il Talmud Babilonico; come fuori fosse compilato
di terra santa, come gli autori che dierongli la forma
sua definitiva, nè la Palestina per avventura vedessero
mai, nè i partiti, nè le vicende più importanti gli fossero
conte di Palestina; quindi i non rari anacronismi nella
storia palestinese, i fatti storici a quella relativi narrati
in confuso, e quindi infine il sentenziare presente. Per tradizione
conoscevano per avventura gli antichissimi <i>Hasidim</i>
e li ricordano, udito avevano la vita a perfezione religiosa
atteggiata, e così la dipingono; le orazioni lunghissime,
la giornata spesa in devozioni e tale la narrano in
verità, obbliarono però o non udirono come la speciale
loro organizzazione, la comunanza dei beni, il lavoro in
comune, questo tenore di vita straordinario gli consentissero,
cioè le lunghissime ore trascorse in offici pietosi,
quindi le più tarde e forzate spiegazioni, il ricorrere al
prodigio, l’attribuire ad una grazia ognor rinnovata ciò
ch’era effetto della loro istituzione, e quindi il bizzarro
accozzamento di un fatto vero e di una ragione arbitraria,<span class="pagenum"><a name="Page_208" id="Page_208">[208]</a></span>
di una tradizione verace e di una interpretazione gratuita.<a name="FNanchor_59_59" id="FNanchor_59_59"></a><a href="#Footnote_59_59" class="fnanchor">[59]</a>
E lasciarono di sè manifeste vestigia in Hasidim,
in quella eccezione singolare per cui un ceto intero dei
cultori della legge viene formalmente dispensato da
ogni pratica religiosa, siccome apertamente dispensa il
Talmud da ogni religioso dovere coloro che fanno unica
somma loro occupazione la meditazione della legge, o come
dice il Talmud, <i>che altra professione non eserce tranne
lo studio</i>; e quando infine per colmo di maraviglia volendo
citare il Talmud un uomo, una scuola che alle condizioni
tutte abbia adempito necessarie a questa dispensa,
il gran nome cita e la gran scuola ad esempio.<a name="FNanchor_60_60" id="FNanchor_60_60"></a><a href="#Footnote_60_60" class="fnanchor">[60]</a> R. Simon
ben Johai e i suoi compagni, insegnandoci al tempo
stesso nella citazione preziosissima e il carattere ascetico,
speculativo, studioso, eccezionale di quella famiglia e la
preziosa indicazione della esistenza istessa di una scuola
da quel gran nome capitanata, e infine la bellissima
coincidenza delle due dispense, quella che il Farisato
consentiva al Ben Johai ed alla scuola sua da ogni pratica
osservanza, e quella che gli Esseni rispettavano nel
più perfetto del loro Istituto da ogni pratica esteriore;<a name="FNanchor_61_61" id="FNanchor_61_61"></a><a href="#Footnote_61_61" class="fnanchor">[61]</a>
e quindi nuova e preziosissima conferma e della identità
generale della Farisaica colla Essenica scuola, e tra i medesimi
Farisei una più speciale affinità colla scuola mistico-teologica,
dei cabbalisti di cui fu principe e restauratore
Simon Ben Johai. Ma io vi dissi che non solo
disgiuntamente lasciarono di sè vestigio nei Rabbinici
monumenti ed Esseni pratici ed Esseni contemplativi;
dissi ancora, e vado a provarlo, che la coesistenza in seno
al Dottorato di questa duplice ramificazione, resulta anco
più spiccata, anco più manifesta in tutti quei luoghi, e
sono molti e sono parlanti, nei quali gli uni figurano a
costa degli altri, in cui Pratici e Contemplativi si fanno
lume, si spiegano, si suppongono scambievolmente, ora<span class="pagenum"><a name="Page_209" id="Page_209">[209]</a></span>
Dottrina contrapponendo a Dottrina, ed ora professori a
professori. E dove fan questo? Dove in primo luogo l’antitesi
delle dottrine? Antitesi, io dico, chiarissima nel
Talmud Berahot, dove Pratici e Contemplativi scendono
a disputare.&mdash;E qual’è del disputare l’obbietto?
Niente meno che la quistione grandissima che tra essi
verteva, voglio dire la eccellenza maggiore di ambo le
vite, della vita <i>pratica</i> e della vita <i>contemplativa</i>. Voi
comprendete il gran momento di questo trovato. Ma che
sarà poi se il nome intenderete dei disputanti, se vi dico,
per esempio, che l’avvocato della vita pratica, della vita
socievole è Ribbi Ismaele, e se aggiungessi di più che
l’apologista della vita contemplativa è R. Simon Ben
Iohai? Certo che in questa disputa, in questi nomi vedreste
l’impronta del vero.&mdash;Certo direste, ma non invano,
il Ben Iohai è sempre nelle pagine del Talmud
l’infallibile rappresentante della vita, delle dottrine,
della società degli Asceti. Certo, direte, che i vincoli che
le sua alla scuola stringevan degli Esseni, vincoli dovevano
essere forti, numerosi, strettissimi. Ma che? La
verità si fa strada da sè, e non fa d’uopo che lasciarla
parlare per rimanere convinto. Udiste poc’anzi un cabbalista,
un Fariseo, R. Simon Ben Johai, attribuirsi, patrocinare
il sistema, la vita, le idee degli Asceti. Udite
ora un altro Fariseo, un altro Cabbalista gli stessi principii
propugnare e le stesse dottrine: e chi è cotesto? Egli
è Ribbi Akiba, il cui nome nei fasti cabbalistici suona
non meno celebre del suo celebratissimo discepolo Ribbi
Simon Ben Johai. Ma quanto del disputare il campo
non si estende! Quanto più ampliata la discussione!
Quanto più il tema elevato! Non si tratta già di sapere
soltanto se la vita pratica, la pratica sociale debba entrare
qual elemento, qual ausiliare alla vita dell’anima; ma si
tratta sapere se la <i>pratica</i> in generale, la sociale come<span class="pagenum"><a name="Page_210" id="Page_210">[210]</a></span>
la religiosa, la civile come la spirituale, se sottostia, se
sovrasti alla vita speculativa, studiosa, contemplativa.
Era pur grande consesso cotesto ove siedevano i più illustri
tra i Tanaiti, tra le mura di <i>Lydda</i> in Palestina
dove il gran tema fu proposto&mdash;<i>Qual sia delle due più
eccellente, la vita pratica o la vita contemplativa.</i></p>

<p>Chi sostenne la prima, chi difese la pratica? R. Tryphon.
Chi antepose la contemplativa? Voi l’udiste. Egli
è R. Akiba, il visitatore del mistico <i>Pardes</i>,<a name="FNanchor_62_62" id="FNanchor_62_62"></a><a href="#Footnote_62_62" class="fnanchor">[62]</a> il maestro
di Ben Iohai, il corifeo del Misticismo. Or che sarà
se vedremo la caratteristica del <i>Hasidut</i> apposta a R.
Akiba in tre luoghi del Talmud, vale a dire il distintivo
e l’appellazione essenica come noi presumiamo? Nel
primo (Berahot 27), secondo la lezione di R. Nissim nell’<i>Ammafteah</i>
(25. 2), in cui si dice che chiunque vede
R. Akiba in sogno aspiri al <i>hasidut</i>. Nel secondo (Sanedrin
XI), ove il verso dei salmi: radunatemi i miei pii
(<i>hasidai</i>) s’interpreta per <i>R. Akiba e suoi compagni</i>.
Il terzo infine ove per significare, come quel Dottore si
dilunghi talvolta dalle abituali sue dottrine, si dice: <i>Abbandonò
R. Akiba il suo hasidut.</i></p>

<p>E non sono persino le più minute circostanze che
non abbiano in questo racconto il lor valore. Per esempio
quel <i>Mesubbin</i>, quello stare a mensa seduti, quello
alternare il pane del corpo col pan dello spirito, quel
discutere a mensa, quanto non vi riescirebbe prezioso se
potessi dir tutto! Se vi dicessi che questo era il costume
proprio, proprissimo della società degli Esseni, a quanto
ne attestan Filone e Giuseppe; che dico? se vi narrassi
come non dissimile procedesse il costume dei <i>Zoaristi</i> i
quali per lo più, mentre a mensa sedevano, un testo togliean
a interpretare della legge, e il sobrio pane mescevan
col più soave dei condimenti, la <i>scienza</i>.<a name="FNanchor_63_63" id="FNanchor_63_63"></a><a href="#Footnote_63_63" class="fnanchor">[63]</a> Ma di
questo più diffusamente a suo luogo. Dovrò io citare<span class="pagenum"><a name="Page_211" id="Page_211">[211]</a></span>
dopo questi luminosissimi, esempi per avventura di men
rilievo? Dovrò dire di due altri campioni che la pratica
o la contemplativa vita tolgono a propugnare nel 4º di
Kidusin? Difende la prima R. Meir quando l’obbligo
inculca ai genitori d’insegnare al figliuolo un mestiere:
propugna l’altra ivi stesso Ribbi Neorai quando dice:
<i>Ogni arte rigetto, ogni mestiere, e solo il figlio mio inizierò
allo studio.</i> E chi è Ribbi Neorai? singolare a dirsi.
Vedeste R. Akiba, vedeste Ben Iohai, ambo Farisei non
solo, ambo cabbalisti, farsi organi, farsi rappresentanti
delle idee degli Esseni. Vedetene ora un terzo! Poche,
forse non altre volte è di questo Dottore menzione tra i
Rabbini, tranne questa ed altra fiata nella Misna di Abot.
Ma quanto però e come significativamente nelle pagine
del Zoar! Ove <i>R. Neorai</i> è uno dei più famosi anacoreti,
anzi è quegli stesso che voi, non è molto, udiste rammemorare
tra coloro che il Zoar ci narra abitare la solitudine,
e solo nelle feste solenni alla città convenire. E
quella fiata istessa che n’è parola in Abot, quanto non
ha ella la fisonomia e il linguaggio di un Essena! Curioso
a dirsi! Niuno, che io mi sappia, lo notò; eppure notabilissime
suonano le sue parole. Chiede R. Neorai che muovasi
esule lontano per istudiare la legge, e oh meraviglia!
nel Zoar è egli stesso Ribbi Neorai che la gran sentenza
profferiva che con questa torna a capello, cioè non altrove
potersi con frutto meditare la legge se non nell’esilio,
se non nella solitudine. È la menzogna, è il caso che
ha create siffatte armonie? No, è la verità che solleva un
lembo del suo velo, è l’armonia che, tolto l’ostacolo,
prorompe sonora fra la Misna e il Zoar, fra tutte e due
poi è la società degli Esseni in quella guisa che due stromenti
accordati all’unisono, mandano l’un l’altro amica
risposta.<a name="FNanchor_64_64" id="FNanchor_64_64"></a><a href="#Footnote_64_64" class="fnanchor">[64]</a></p>

<p>Dissi nella passata lezione come non solo le dottrine<span class="pagenum"><a name="Page_212" id="Page_212">[212]</a></span>
degli Esseni, ma gli uomini eziandio sono posti nel Talmud
talvolta in contrasto; non solo la <i>Pratica</i> e la <i>Contemplazione</i>
figurano una a fianco dell’altra, ma i <i>Pratici</i>
eziandio, ma i <i>Contemplativi</i> vengono ad un tempo designati,
e in bella e parlante antitesi presentatici quasi due
ordini diversissimi. E dove? Tempo è che il veggiamo,
che il veggiamo in Abot, ove il Bur è detto non potere
essere Jèré het (che teme il peccato), nè l’ignorante poter
farsi (Hasid). Ma che cosa è Bur? Chiedetelo a tutti
gli interpreti, e tutti vi risponderanno concordi, vi diranno
che Bur è colui non solo che di ogni scienza procede
destituito, ma le attitudini e qualità eziandio non
ha dell’uomo civile.&mdash;E che cosa si dice del Bur?&mdash;Che
non sarà Ièré het, che è quanto dire che non sarà
non solo negli studi felice, ma nemmeno uomo civile,
uomo pratico, uomo socievole. Che cos’è il <i>Am Aarez</i>? Voi
l’udiste, egli è l’idiota, egli è l’ignorante. E che cosa non
sarà il <i>Am Aarez</i>? Non sarà, dice il Misnico testo, <i>hasid</i>,
ch’è quanto dire non sarà uomo studioso, dotto, contemplativo,
e ciò che più fa bella l’evidenza di questa chiosa, si
è il nome <i>hasid</i>, nome che voi da lungo tempo udiste qual
sinonimo di Essena, nome che quello precesse eziandio di
Esseni, siccome gravi autori, e tra altri Scaligero, ce lo attestano,
e nome infine che quale specialissima designazione
di una setta viene ricordato nei Maccabei.<a name="FNanchor_65_65" id="FNanchor_65_65"></a><a href="#Footnote_65_65" class="fnanchor">[65]</a> Vi par egli che
io proceda nel ragionare stringato? Vi par piuttosto che
troppo generosa conceda significazione all’appellativo di
Ièré het. Vi par egli che non sia ancora troppo la sinonimia
dimostrata, colla parte <i>pratica</i> del nostro Istituto? Or bene
udite ancora, e continuate poi se vi dà l’animo, a dubitare.
Udite pria in <i>Sotà</i> dove tra i mali che la Era, che la
venuta precederanno del re Messia, due ceti, due ceti religiosi
si ricordano che dal loro antico lustro miseramente
decaderanno. E come si chiamano i due ceti? Si chiamano<span class="pagenum"><a name="Page_213" id="Page_213">[213]</a></span>
i primi <i>Soferim</i>, e ad essi si attribuisce la scienza che allora
sarà invilita <i>vehohmat soferim tisrah</i>. Si chiamano i
secondi Ièré het e si dice che <i>allora saranno in obbrobrio</i>.
Non vi dice nulla questo nome di Soferim? Eppure i
Soferim di <i>Jah bez</i>, i Nazirei chiamati dal Targum Soferim,
il vederli procedere qui di conserva coi Ièré het,
dovrebbero a creder mio farvi pensare. Ma voi chiedete
più, e la verità non dice mai, <i>basta</i>. Havvi nella Misnà
(per altri è Barraità) un frammento antico, preziosissimo
che sotto il nome corre di R. Pinehas Ben Iair e che
si chiama <i>Barraita di R. Pinehas Ben Iair</i>. Si può chiamare
in verità la <i>Scala dei santi</i>. È una descrizione dei
gradi per cui dalle più infime virtù si può raggiungere
le più eccelse, le più trascendenti senza interruzione,
senza salto, ma per una transizione naturale, facile, necessaria.
Di tutti i gradi di santità ivi notati, che sono
assai, due osserviamone tra i più cospicui, i quali sono
il Hasidut e l’Irat het, <i>la pietà eroica</i> e il <i>timore del
peccato</i>. Qual posto occupano nella scala dei santi, e
quale l’una rispetto all’altra? Il loro posto è il massimo,
e dopo il culmine della scala che è lo Spirito Santo, io
trovo come gradi sottostanti, più alto il <i>Hasidut, la pietà
eroica</i>, quindi più basso lo Irat het, <i>il timor del peccato</i>.
Ma non solo massimi ambedue, ma ciò che troppo più
monta pel caso nostro, sono contigui, l’Irat het <i>timor
del peccato</i> precede, il <i>Hasidut</i> vi conduce, vi predispone.
<i>Hasidut</i> n’è lo stadio successivo, la fase ultima, conducente,
educante al <i>Ruah acodesc</i>, spirito santo. Che cosa
si volle dunque per Irat het? Non certo quel <i>timor del
peccato</i>, come ognuno intende, ch’è virtù di nome e di fatto
puramente negativa, che consiste meglio nello scansare
il male, che nello esercitare il bene. E perchè dico questo
nostro <i>Irat het</i> virtù non volgare? Per molte ragioni
che me lo persuadono. Me lo persuade in primo la sua<span class="pagenum"><a name="Page_214" id="Page_214">[214]</a></span>
contiguità al <i>Hasidut</i>, grado se altro fu mai eccellentissimo
e che, come udiste, mena direttamente allo spirito
santo, <i>Ruah Acodesc</i>. Me lo persuade poi eziandio non
solo le virtù che conseguitano, ma le virtù ancora che lo
precedono, ma i gradi eziandio inferiori, i quali tutti,
troppo, come vedrete, sovrastano al volgare timore, perchè
possano di quello meritamente considerarsi preparazione.
Precede non solo il <i>Farisato</i>, lo stato dei Farisei, le
virtù farisaiche, lo che già accenna, come intendete, a
una parentela strettissima tra ambidue; ma il precede
anche la <i>anava</i>, come udiste, l’<i>umiltà</i>, sublime se altra
fu mai nella gerarchia teologica delle virtù e appo
a cui il timor di Dio è chiamato altrove dai Dottori suo
vile calzare, <i>achob lesandelà</i>; e il precede insieme anche
<i>la santità</i>, siccome del <i>timore del peccato</i> essa pure
avviamento e prodromo. Che cosa dunque vuol dir ciò?
Vuol dire, se io non erro, che colle parole <i>che teme il
peccato</i> intesero i Dottori uno stato morale che generato
è pure dal Farisato, e che di gran lunga eccede tutte le
virtù sottostanti, la <i>purità</i>, la <i>umiltà</i>, ed anche la <i>santità</i>,
e che è affine, e ch’è contiguo, e ch’è conducente al <i>Hasidut</i>
cioè a quello stato, a quel grado onde ebbe nome
la società degli <i>Esseni Contemplativi</i> negli antichissimi
tempi. O io erro, o fatti sono cotesti che altamente depongono
in favor mio. Che sarà poi se il nome intenderete
dell’autore della Barraità in discorso? Voi vedeste
e vedrete costantemente i Dottori più insigni della
scuola cabbalistica farsi nelle pagine del Talmud gli oratori,
gli avvocati delle idee, delle massime dell’Essenato,
vedeste Rabbi Simon Ben Iohai, contro a R. Ismael,
Rabbi Akiba contro Ribbi Tryphon, Rabbi Neorai contro
R. Meir, e Ben Iohai e Ribbi Akiba e R. Neorai al
tempo stesso cabbalisti e rappresentanti e organi dei
principi dell’Essenato. Vedetene adesso un altro nell’autor<span class="pagenum"><a name="Page_215" id="Page_215">[215]</a></span>
della <i>Barraità</i>. E chi è l’autore della Barraità?
Voi l’udiste: è Rabbi Pinehas Ben Iair, non solo il suocero
di R. Simon Ben Iohai, non solo veneratissimo
nel Talmud, ma quel che più monta, celebratissimo nel
Zoar, le cui parole, le cui dottrine sono ivi con venerazione
registrate, e le parole e le dottrine sono esse pure
della scuola teologico-mistica dei Cabbalisti. E tutto
questo a caso? È a caso che di tratto in tratto sorgono
nel Talmud due idee parallele, concomitanti, talvolta opposte,
antitetiche, ed alle idee corrispondono dei pratici,
dei contemplativi? È a caso che gli avvocati della <i>contemplazione</i>
nel Talmud sono sempre quegli stessi che
più vanno rinomati pel loro ascetismo? È a caso che
tutti i loro nomi primeggian nel libro del Zoar? È a caso
che niuno al contrario vi figuri dei loro avversari, non
<i>Ismael</i>, non <i>Tryphon</i>, non <i>Meir</i>? Io credo che non è
caso. Quel che non è certo a caso son le parole che seguono:
e chi ne è l’autore? È lo stesso <i>Pinehas Ben Iair</i>.
<i>Dal giorno ei dice, che fu il tempio distrutto furono
confusi</i> <span class="smcap">i soci, i fratelli e i liberi</span> <i>e cuoprironsi il
capo e decaddero</i> <span class="smcap">I pratici</span>. Chi sono i <i>soci</i>, i <i>liberi</i>, e
chi sono i <i>pratici</i>? Io lo chiesi agli antichi interpreti e
quale n’ebbi risposta? Per pratici l’idea vaga generalissima
di religiosi; pei <i>soci</i> o pei <i>liberi</i> sensi che, o nulla
significano, o se qualcosa significano, giovano non poco
al mio assunto. Ma quanto bene nel nostro sistema! <i>Soci</i>
(<i>Haberim</i>), sono i <i>Soci</i> i fratelli della società e della Essenica
<i>Frateria</i>; i <i>Pratici</i>, sono i <i>Pratici</i> la frazione più
urbana, più cittadinesca dell’Essenato. Ma chi sono i liberi.
Benè-horin? Ah chi sono i liberi? Ve lo dica per
me un’aurea indicazione da <i>Filone</i> serbataci; quando
parlando della costituzione degli Esseni narra di quelli
che di fresco introdotti nella società, consumavano il noviziato
nel servire, nel ministrare ai provetti, ai maggiori.<span class="pagenum"><a name="Page_216" id="Page_216">[216]</a></span><a name="FNanchor_66_66" id="FNanchor_66_66"></a><a href="#Footnote_66_66" class="fnanchor">[66]</a>
E come dice Filone che si chiamavano dagli Esseni, cotesti?
Si chiamavano <i>Liberi</i>, sì, si chiamavano <i>Liberi</i>
volendo, siccome ei dice, con un nome contraddistinguerli,
che ogni carattere servile escludesse dalla loro persona
al quale non poco avrìa indotto a credere i riguardanti,
l’officio veramente servile in cui ministravano. Ma liberi
essi erano, Benè-horin, e dicevansi liberi comecchè umilmente
ministrassero a mensa ai veri <i>soci</i>, ai veri fratelli.<a name="FNanchor_67_67" id="FNanchor_67_67"></a><a href="#Footnote_67_67" class="fnanchor">[67]</a></p>

<p>Voi vedeste già molte volte ed ora stesso aperta vi
fu mostrata la esistenza di <i>Pratici</i>, di <i>Contemplativi</i> in
seno ai Dottori. Non mi resta che chiamare la vostra attenzione
sopra un altro fatto soltanto, ma cospicuo, ma
rilevantissimo fatto; ove non solo questa duplice ramificazione
riprodurrassi e più distinta e spiccata; non solo
vedremo Esseni <i>Pratici</i> ed Esseni <i>Contemplativi</i>; ma
ciò che a dismisura più monta, li vedremo parlare, agire
e certi atti caratteristici eseguire che Filone ci narra, propri,
particolari agli Esseni. Dissi un fatto perchè invero
ambi s’identificano, si confondono, si unificano in un
solo fatto, ma per ora sono due, l’uno fornitoci dagli Esseni
è narrato da Filone, l’altro fornito dal Farisato è
raccontato dalla Misnà. Qual’è il fatto da Filone narrato?
È una festa ed una festa da ballo, ma di quelle ch’è capace
di dare un Istituto religioso, un sodalizio quale era
l’Essenico. Narrarvi per filo e per segno tutte le circostanze
di questa festa da Filone descritta, troppo più a
lungo ci menerebbe che nol consentan l’ora e le forze.
Pure mestieri è che le cose più rilevanti vi sien conte.
Festa era questa che celebravano i Terapeuti, in una delle
solennità religiose che resta difficile determinare, ma che
ogni analogia ci persuaderebbe essere i <i>Tabernacoli</i>. E
dove si celebrava cotesta festa? Si celebrava, dice Filone,
nell’aula del chiostro che lor serviva di Tempio. Colà
si riuniva la numerosa famiglia dei Terapeuti, e indossata<span class="pagenum"><a name="Page_217" id="Page_217">[217]</a></span>
ognuno la bianchissima stola, sedeva ad una mensa, donne
ed uomini separatamente da ambo i lati, dove tutti prendevano
cibi parchissimi, d’onde carne e vino erano assolutamente
banditi, ove ministravano quei <i>Liberi</i> di cui
vi discorsi, ed ove i sacri ragionamenti allietavano ed
istruivano i commensali. Soddisfatto il bisogno del corpo,
ognuno levavasi. Il Presidente intonava un Inno alla
gloria di Dio composto da esso o da qualcuno dei predecessori,
e tutta la compagnia lo cantava con lui, quindi
i giovani recavano in mezzo una tavola, per memoria di
quella ch’era in Gerosolima nel vestibolo del Tempio;
quindi i balli, e al ballo uniti e suoni e canti; e ballo e
canto protraevasi insino a giorno. All’alba, tutti come
un sol uomo volgevansi al sole nascente, e supplicato da
Dio il buon giorno e la luce della verità, ognuno si ritirava
nella sua cella ove riprendeva le usate occupazioni.
Questa è la festa che narra Filone, e questo è il fatto che
vuole essere adesso paragonato alla storia che di una
gran festa ci han trasmesso i Rabbini. Qual’è questa
festa? Ella è quella che si celebrava, dice la Misnà, (<i>in
Succà</i>) nei vespri del primo giorno dei Tabernacoli, e che
fama altissima lasciò di sè in tutta la Rabbinica Enciclopedia
sotto il nome di <i>Simhat bet Ascioaba</i> e di cui il
nostro <i>Simhat Attora</i> non è che pallida copia e debile
reminiscenza. Dove si celebrava il Simhat bet Ascioaba?
Si celebrava in quella parte del Tempio che si chiamava
<i>l’Atrio delle donne</i> perchè alle donne era quello il limite
assegnato, che non poteano valicare. In quell’atrio, dice
la Misnà, stabilivasi <i>grandissimo ordine, Ticun gadol</i>.
Che vuol dire quest’ordine, dice il Talmud? Vuol dire,
risponde, che l’atrio stesso in due parti era diviso ove
uomini e donne potuto avrebbero assistere alla festa separatamente.
Ma quanto splendido non c’è descritto
l’apparecchio! specialmente perciò che riguarda i candelabri,<span class="pagenum"><a name="Page_218" id="Page_218">[218]</a></span>
i doppieri, i lampadari infiniti che gettavano
per ogni parte del Tempio, degli atrî e di tutta la montagna
d’intorno, torrenti di luce. Vi basti dire, dice la
Misnà, che non v’era casa, non cortile, comecchè distante
dal Tempio in Gerosolima, che un raggio non ricevesse
della sacra montagna che tutta pareva divampare in un
mare di fuoco. Piacerebbevi egli, o miei giovani, che ove
conceduto ne fosse l’accesso, quelle aule visitassimo e
quegli atrî santissimi? Orsù, entriamo ed osserviamo.
Che spettacolo è questo! Non solo la vastissima sala
splende per miriadi di luci, non solo un dolce suono
mandano i Leviti, oggi in gran completo dalla loro numerosa
e svariatissima orchestra, non solo il caro idioma
dei sacri libri risuona in bocca agli astanti nelle lodi, negli
inni che celebrano all’Altissimo; ma che cos’è
quest’agitazione che veggo: sogno io o son desto? È pure
un ballo! Un ballo nella casa del Signore! Un ballo che
al canto si marita, si marita al suono istesso dei sacri
strumenti, dei sacri cantici, e che pare ad un culto rivolto,
ad un oggetto pur esso santissimo! Tersicore negli
atrî del severo Dio di Solima non avrei pensato io giammai.
Eppure è così. E chi sono i danzanti? giovani forse?
adolescenti? pensate! Altro che giovani! Ravvisateli
bene, sono venerabili aspetti, sono canuti, sono Dottori,
sono le stelle più fulgide del Farisato, <i>ogni altro eccettuato</i>,
dice Maimonide, sono essi soltanto, essi soli; sono,
diciamolo una volta colle parole testuali della Misnà,
sono due ordini di Dottori, i <i>Hasidim</i> e i <i>Pratici</i>, sono
essi i quali, in uno slancio di gioja celeste, in un’estasi
di mistico amore, intrecciano dotte e mistiche danze, raffigurando
nelle armoniche cadenze quello che gli antichi
tutti vollero raffigurato nelle danze religiose, vuoi l’armonie
delle sfere, vuoi l’armonia più segreta dell’animo
umano e delle sue facoltà, vuoi insomma qualche altro<span class="pagenum"><a name="Page_219" id="Page_219">[219]</a></span>
consimile intendimento, che lungo sarebbe voler constatare.
Sì, sono essi, sono i <i>Hasidim</i>, i <i>Contemplativi</i> e gli
<i>Anscè Maasè</i>, alla lettera i <i>Pratici</i>, i quali santificavano,
riabilitavano nel culto del vero Dio le danze che narrava
il Paganesimo dei Dattili, dei Telchini, dei Coribanti,
delle Baccanti. Non sappiamo noi da Luciano egual costume
appresso ai Greci? Non è il più bel premio di una
mente culta e religiosa quello di potere riposare in una
uniformità ammirabile tra il mondo Ebraico e il fiore
del Paganesimo? Non abbiamo bisogno in mezzo a tante
discrepanze, a tanti antagonismi, un po’ di armonia, un
po’ di pace tra Ebraismo e Paganesimo che valgano a
costatare che ogni filo non era spezzato tra l’uno e l’altro?
Oh! come è bello, per tanto, udire Luciano a descriverci
le paganiche danze! «<i>La danza di Bacco</i> (ei dice)
specialmente nella Jonia e nel Ponto è esercitatissima;
<i>e vi ballano persone nobilissime e i principali della
città, che lungi d’averne punto rossore, si compiacciono
meglio di questo esercizio, che della nobiltà degli uffici
e della dignità dei maggiori.</i>» (ed. Capol., vol 3, 206)
Non par egli udire l’apologia di David che danza innanzi
l’arca, e i Dottori che lo imitano nella festa della <i>Scioaba</i>?<a name="FNanchor_68_68" id="FNanchor_68_68"></a><a href="#Footnote_68_68" class="fnanchor">[68]</a>
Sublime invero, santo Coribante R. Simon Ben Gambliel,
il quale, dice il Talmud, quando tripudiava nel tripudio
della Scioaba, otto faci teneva in mano e l’una
e l’altra successivamente scagliava in aria e tutte in cadenza
regolarmente riafferrava, senza che niuno dei moti
complicatissimi fallisse il segno. Ma non solo io li veggo
con ordinate movenze menare un ballo, ma parole io
odo e canti dal labbro loro sgorgare. Che parole son
coteste? Porgete l’orecchio e l’eco lontano ne addurrà
la Misnà&mdash;Dicono i Contemplativi, dicono i Pratici che
incanutiti eran nella fede, nello studio&mdash;<i>o felice gioventù,
che la vecchiezza nostra non fai arrossire!</i> Ma<span class="pagenum"><a name="Page_220" id="Page_220">[220]</a></span>
altri pure altra lode proferiscono, e lode diversa&mdash;Che
lode è questa? <i>Felice vecchiezza, che il fallo emendasti
di gioventù.</i></p>

<p>È questa la festa, e questo il ballo, e queste sono le
parole della <i>Scioabà</i>. Qui separate le donne,&mdash;qui il
tempio convertito in sala da ballo,&mdash;qui musica, qui
canto, qui ballo e qui infine cantanti e danzanti; chi?
I <i>Hasidim</i> e <i>Anscè Maasè</i>, cioè quei due ordini che abbiamo
superiormente veduto per altri fatti moltissimi
corrispondere al doppio essenico ordine di <i>Pratici</i> e
<i>Contemplativi</i>, che da Filone nella succitata descrizione
della festa ci vengono nella stessa attitudine raffigurati,
nello stesso luogo, allo stesso oggetto, nell’atto istesso
di cantare e ballare. Ma quando avviene questa festa?
Avviene di notte, avviene durante una festa religiosa, e
di notte e durante una festa religiosa quella avveniva da
Filone descritta. E quanto dura la festa? Tutta la notte,
dice Filone, sino all’alba spuntata; e tutta la notte risponde
per la sua, la Misnà; e ne fa fede&mdash;non vaga
lontana tradizione, ma uno degli assistenti, uno dei santi
danzatori, quell’eccellentissimo Dottore che i colleghi
soprannominavano grecamente lo <i>Scolastico scolastica
deoraità</i>: io vo dire <i>R. Ieosciua Ben Hanania</i> il quale
nel Talmud si esprime così: <i>Dice Ribbi Ieosciuah Ben
Hanania quando gioivamo nella festa della Scioaba</i>
(che sublime mestizia in queste parole. Il tempio non era
più!) <i>non vedevamo</i> (traduco a verbo), <i>non vedevamo
sonno cogli occhi nostri: e come? La prima ora del
giorno pel sacrifizio cotidiano, di là all’orazione mattutina,
di là al sacrifizio addizionale, di là all’orazione dei
Musafim, di là alle accademie, di là alla mensa festiva,
di là ai vespri, di là al sacrifizio vespertino, e di là sino
al mattino seguente nei tripudi della Scioabà.</i> Ed anche
in questo, voi lo vedete, la festa di Alessandria e<span class="pagenum"><a name="Page_221" id="Page_221">[221]</a></span>
quella di Solima procedean conformi. Che facean poi al
mattino? Per quei di Alessandria così dice Filone: <i>All’alba
tutti volgonsi verso il sole nascente, e pregano
Dio che conceda loro una buona giornata e la luce della
sua verità</i>. Così gli Alessandrini. Che cosa facean in Solima?
La Misnà ce ne ha serbata fedelissima memoria.
<i>Al canto del gallo</i>, ella dice, <i>il corno mandava un
triplice suono,<a name="FNanchor_69_69" id="FNanchor_69_69"></a><a href="#Footnote_69_69" class="fnanchor">[69]</a> e così suonando e strepitando, procedeva
la comitiva muovendo verso la porta che guarda
ad Oriente. Giunti che erano alla porta che guarda ad
Oriente, volgeansi tutti da Oriente a Occidente; e così
diceano: I padri nostri che vissero in questo luogo volgeano,
come dice Ezechiele, il tergo alla casa del Signore
e la faccia loro indirizzavano ad Oriente, all’astro
del giorno: ma Noi a Jah sono rivolti i nostri
occhi</i>; e ripetevan dicendo: <i>Noi a Jah, ed a Jah i nostri
occhi</i>.</p>

<p>Che cosa vedete qui? Tutto procedere appunto come
tra i Terapeuti procedeva; tranne una cosa, la parte a
cui si volgeano. Gli <i>Ebrei</i>, i <i>Dottori</i>, <i>gli Esseni</i> di Palestina,
memori della profanazione che i loro proavi fatto
avevan del tempio del Signore, l’idolatrico culto introducendovi
delle stelle del cielo, memori dell’attitudine
che prendevano nell’adorazione del maggiore astro, che
Ezechiele descrive e rinfaccia; giunti ch’erano al punto
in cui dovevan pregare, prendevano la contraria positura e
il tergo volgeano al sole nascente e gli occhi miravano e la
persona al Santo dei Santi che la parte più occidentale
occupava del santuario. Pegli Ebrei invece, pei Terapeuti
Alessandrini avveniva il contrario. Fosse che a guisa di
tutti quelli che vivono fuori di Terra Santa, a guisa nostra
anch’oggi, si volgessero nel pregare ad Oriente, fosse che
inesatta giungesse loro contezza del modo di pregare
della Metropoli, fosse eziandio che il lungo soggiorno<span class="pagenum"><a name="Page_222" id="Page_222">[222]</a></span>
dello Egitto, la lunga conversazione cogli infedeli, la
diuturna separazione dal cuor della fede, facesse prendere
al loro culto una tinta d’Idolatria, siccome l’eco ne perdurava
e perdura in scrittori gravissimi che l’adorazione
del <i>Sole</i> gli attribuiscono; fatto è, che in questo sol punto
tra il culto Essenico di Palestina e quello dei Terapeuti
d’Egitto tu ravvisi un’antitesi. Del resto, la somiglianza
non potrebbe più esser perfetta, e sopratutto non potrebbe
più che in questa festa spiccare il doppio ordine di
<i>Pratici</i> e <i>Contemplativi</i> che fu mio officio sinora mostrarvi
nella <i>storia</i>, nella <i>discussione</i>, negli <i>atti</i>, nel
<i>culto</i>, com’ora vedeste degli antichi Dottori.&mdash;E quindi
sempre più splendida sorgerà quella conclusione che
viene dimostrata perpetuamente dalla nostra esposizione;
la identità dell’Istituto degli Esseni colla parte più dotta
e più santa del Farisato.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_223" id="Page_223">[223]</a><br /><a name="Page_224" id="Page_224">[224]</a></span></p>

<p><span class="pagenum"><a name="Page_225" id="Page_225">[225]</a><br /><a name="Page_226" id="Page_226">[226]</a><br /><a name="Page_227" id="Page_227">[227]</a><br /><a name="Page_228" id="Page_228">[228]</a><br /><a name="Page_229" id="Page_229">[229]</a><br /><a name="Page_230" id="Page_230">[230]</a><br /><a name="Page_231" id="Page_231">[231]</a><br /><a name="Page_232" id="Page_232">[232]</a><br /><a name="Page_233" id="Page_233">[233]</a><br /><a name="Page_234" id="Page_234">[234]</a><br /><a name="Page_235" id="Page_235">[235]</a><br /><a name="Page_236" id="Page_236">[236]</a></span></p>

<div class="chapter">

<h2 class="p4">LEZIONE DECIMAQUARTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Noi dobbiamo oggi proseguire nello studio delle
esseniche istituzioni per passare quindi alle dottrine e
quindi al culto. Si parli dunque delle Istituzioni, e per
procedere con quell’ordine che più io stimo acconcio, cominceremo
da onde appunto cominciava l’Essena nell’atto
di votarsi alla società, ch’è quanto dire cominceremo dal
Noviziato. Ebbero eglino, gli Esseni, un noviziato? Imposero
eglino ai nuovi venuti, un tirocinio speciale, una
propedeutica religiosa prima di largir loro il nome e le
prerogative di socio e fratello? Ebbero eglino un noviziato
a guisa di pressochè tutti i religiosi istituti antichi
e moderni, a guisa segnatamente del Pitagorico
istituto, col quale tanto amava di raffrontarli il nostro
Giuseppe? Sì, rispondono le più autorevoli testimonianze,
le quali non solo di questo noviziato attestano la esistenza,
ma la durata ancora ne ricordano, la divisione,
le prove a cui sopponevansi, lo scopo a cui si mirava.
Il noviziato durava tre anni, ma questo periodo di anni
tre si distingueva in due parti, o per dir meglio abbracciava
due gradi che successivamente percorreva lo iniziato.
Durava il primo un anno intero, e in quell’anno
le virtù che più si volevano splendidamente provate,
erano continenza e temperanza, nè per luminosa che<span class="pagenum"><a name="Page_237" id="Page_237">[237]</a></span>
ne emergesse la prova, poteva dirsi ancora assolutamente
qualificato fratello. La più intima comunanza che conoscessero
gli Esseni, la tavola comune, il refettorio, non
si asseguiva che dopo altri due anni dl tirocinio più severo.
Pria di sedere al fianco a’ fratelli nei sacri agapi
intorno al desco venerato, due altri anni dovevano ancora
trascorrere dove, come pare probabile, nulla di sè lasciar
doveva desiderare il nuovo fratello. A capo di due
anni diveniva Essena compito. Noi abbiamo di sopra
toccato del noviziato religioso nelle antiche consorterie,
noi abbiamo detto come da quelli non differisse il nostro
Istituto. Che dico? Noi potevamo farvi toccare con
mano non solo i rapporti che da questo lato lo avvicinano
ai Pitagorici, ma ad altri infiniti istituti accennare,
antichi e moderni. Potevamo dire della iniziazione sacerdotale
dello Egitto, del Noviziato tuttavia superstite
nel sacerdozio Braminico, ove una rigida preparazione
si esige da coloro tra i Brami, che all’amministrazione
voglion dedicarsi del sacro culto, e sopratutto avrei potuto
additarvi nelle società religiose derivate dal Cristianesimo
una immagine fedelissima di quello che tanto
tempo innanzi praticavano i nostri Esseni. Ma questi riscontri,
comecchè non destituiti di alta e feconda significanza
forse più chè non credesi, debbono ad altri cedere
il campo che di gran lunga sovrastano e che compiono
quanto abbiamo a dire intorno l’essenico noviziato. Io
spero che non l’avrete dimenticato. Fu e sarà nostro officio,
ad ogni passo che muoviamo nella esposizione della
scuola, trarre dalle viscere del subbietto, sempre nuove,
sempre maggiori conferme, a quel fatto rilevantissimo
che resulta a parer mio dalla più scrupolosa disamina
dello Essenato, la identità dell’Essenato medesimo colla
parte più dotta e più squisita dei Farisei. Voi lo ricordate;
il metodo da noi prescelto a provare siffatta identità<span class="pagenum"><a name="Page_238" id="Page_238">[238]</a></span>
fu, se non isbaglio, il più rigoroso. Chiedere al Farisato
tutto che di proprio, di organico si trova nell’Essenato,
e ove nulla si trovi nel secondo che il primo non
contenga, chiarire vera e fondata la propugnata identità.
Il noviziato sarà egli occasione di conferma o di dubbio?
si trova egli tra i Farisei come la storia ce lo addita in
seno agli Esseni? Se non il chiedessimo che alla Bibbia,
la Bibbia ce ne offrirebbe un esempio, un tipo parlante
nel sacerdozio. Il sacerdozio aveva un noviziato, e se
questo noviziato anzichè tre durava invece cinque anni,
non cessava per questo di essere vero e proprio noviziato.
E d’onde questo noviziato resulta nei libri sacri?
Implicitamente dal testo; esplicitamente poi dalla tradizione.
Ella è nel testo una di quelle contradizioni
che non tollerano conciliazione se non mercè il dettato
della tradizione. Sono due testi che sembrano escludersi
a vicenda. Per l’uno il sacerdote ministra nei sacri
offici all’età di venticinque anni, per l’altro solo
ai trenta adempie agli offici del sacerdozio. Che cosa
sono questi cinque anni di differenza? Sono, dice la tradizione,
il periodo di noviziato. Ma noi dobbiamo chiederlo
altresì ai dottori, dobbiamo cogliere nei loro usi,
nei loro dettati l’essenico noviziato almeno in germe.
Saremo noi tanto felici di rinvenirlo? Io spero che voi
non esigerete una perfetta e circostanziata identità.
Comprenderete benissimo come una frase, un cenno sia
d’immenso rilievo quando si tratta, come in questo caso,
di due scuole che non fu mai usato di confrontare, di cui
niuno sospettò o almeno asserì non solo la identità ma
nemmeno la somiglianza. Ora, io oso dire che questo
cenno esiste, ed esiste nel Talmud di Hollin, ove togliendo
a ragionare del tempo in cui il discente può veder
dei suoi studj profitto alcuno, altri fondandosi sul
noviziato sacerdotale, questo tempo pongono dopo anni<span class="pagenum"><a name="Page_239" id="Page_239">[239]</a></span>
cinque; altri in più brevi termini restringendolo lo limitano
a soli tre; e tre erano, come udiste, gli anni di noviziato
prescritti al nuovo Essena.</p>

<p>Ma questi anni vedeste in due periodi partirsi; ed il
secondo che dicemmo più lungo, nuova prova e solenne
preparazione al cibo comune, al refettorio. Che cosa significa
questa speciale importanza alla tavola conceduta?
Solo allora la comprenderete quando lo spirito della antichità
e lo spirito dei rabbini vi sarà familiare; quando li
udirete proclamare la tavola, imagine, ricordo, rappresentanza
dello altare di Dio; quando la mensa santificata dalla
legge divina li udirete parificare alla mensa dello Eterno,
e i commensali qualificare commensali di Dio; quando vedrete
queste idee a maggior altezza poggiare per opera e
nel sistema dei cabbalisti successori legittimi, a parer mio,
dell’antico Essenato. I quali parecchi usi e procedimenti
ebbero a mensa che poi vedremo radicarsi negli antichissimi
istituti dell’Essenato, e più solenne appalesare
fra essi quella identità che è perpetuo subbietto del nostro
argomentare. Intenderete allora come supremo onore
e grado supremo d’iniziazione fosse tra essi la commensazione
in comune, e come niuna prova per essi si trascurasse
onde riconoscere se degno fosse l’ospite nuovo
di questo onore. Il volevano sapere perchè delle idee
partecipavano gli Esseni e dei costumi dei Farisei; perchè
i talmudisti, i farisei primo studio ponevano, quando
trattavasi di banchettare, nel sapere chi avrebbe a fianco
loro seduto a mensa, perchè questa indagine solevano fare
immancabile coloro che i talmud designano col nome di
<i>Nekiè adaat sce-biruscialaim</i> gli animi delicati di Gerusalemme;
perchè i farisei avarissimi erano della loro
persona, quando si trattava di porsi a tavola con chi
castigatissimi non avesse i costumi e l’animo culto; perchè
carattere precipuo si predica nel fariseo, il non prodigarsi<span class="pagenum"><a name="Page_240" id="Page_240">[240]</a></span>
in conviti plebei; perchè il farisato irrideva con
appellazioni derisorie a quei degeneri dottori che ponevano
cattedra nei Prandj e aringo prediletto agognavano le
laute imbandigioni perchè li chiama in suon di scherno
scaldaforni e leccapignatte.<a name="FNanchor_70_70" id="FNanchor_70_70"></a><a href="#Footnote_70_70" class="fnanchor">[70]</a></p>

<p>Nè questi titoli avriano certo convenuto agli austeri
membri dell’Essenato. Ma provatane, come dissi, la continenza,
trovato degno di sedere alla mensa fraterna, nel
novero senza più era introdotto dei fratelli e dei socj.
Allora un bel nome lo attendeva ed oh quanto da quelli
testè citato diverso! Lo attendeva il nome, il titolo di
<i>libero</i>; e perchè? Perchè libero solo allora estimavasi
l’uomo che i vincoli più forti avea se non rotti, allentati,
che alla terra lo avvincevano; perchè libero si diceva,
come disse Platone, eziandio quello soltanto che alla
legge subordinava il volere; e forse come altra volta accennai,
libero altresì si diceva perchè gli uffici umilissimi
in cui i giovani ministravano un carattere a torto
lor non annettessero di mercenari o di schiavi. Ma quanto
non consuonano coteste idee colle idee dei farisei! La
libertà vera riposta nell’affrancamento dello spirito da
ogni maniera mondanità, è teoria se altra fu mai farisaica
per eccellenza; liberi <i>Benè korim</i> udiste chiamati
dai Dottori nel Talmud (Sotà) coloro che a fianco essendo
posti dei <i>Kaberim</i>, a ragione, come dissi altra
volta, ci rappresentano i giovani Esseni, i neofiti della
setta, coloro che Filone espressamente insegna liberi
dagli Esseni appellarsi, liberi di quella libertà che i dottori
dissero discesa, scolpita sulle tavole della legge;
duplice libertà per cui l’uomo e lo spirito si affranca dal
giogo di morte, ed il corpo si sottrae alla signoria dei Potenti
del Mondo <i>harut mimmalach amavet umiscibud
malkijot</i>. Libertà che gli Esseni conseguivano e colla
perfezione dello spirito e colla fuga e coll’abbandono<span class="pagenum"><a name="Page_241" id="Page_241">[241]</a></span>
del mondo, libertà di cui i dottori favellarono quando
dissero che chiunque si toglie il giogo della legge di Dio
si affranca al tempo stesso di ogni giogo terreno, delle
terrene dominazioni che nulla ponno oggimai su quello
che nulla più chiede alla terra, e tra gli uomini vive
come se non vivesse; giogo sociale che dissero <i>hol derek
erez</i>, in cui i bisogni e la servitù si compendia,
che la società impone ai membri suoi e dai quali l’Essena
solo poteva dirsi affrancato, e quindi dello Essena
soltanto deggiono aver inteso i dottori quando quello
dissero andare immune da ogni peso, da ogni legame
sociale, <i>ol dereh erez</i>, il quale sobbarcato si sia al giogo
della legge di Dio, ch’è quanto dire, siccome io intendo,
che abbia, siccome l’Essena faceva, tutto l’esser suo consacrato
ad una vita di ritiro, d’abnegazione, di abbandono.
Che il <i>sottrarsi ad ogni giogo sociale</i> a niun altro
può si bene attagliarsi come all’Essena che fugge il
mondo nel silenzio e nella pace del sacro chiostro. Oh
quanto bene ancora non si addice al carattere alla storia
dell’Essenato quella virile indipendenza da ogni umana
podestà, <i>ol malhut!</i> Oh! quanto acconcie non soccorrono
all’uopo le parole di Giuseppe lo storico, quando
degli Esseni favellando, non rifinisce di esaltare la fortezza
dell’animo, la imperturbabile resistenza che seppero
ognor contrapporre alle sevizie, alle persecuzioni,
ai martirj di Roma imperante! E queste stesse laudazioni
di Giuseppe non sono elleno la miglior conferma
di quella identità d’Esseni e Farisei ch’è perpetua dimostrazione
di queste conferenze? E chi altro se non i
Farisei saranno questi audaci sfidatori della romana tirannia?
Chi se non quelli che gli annali empierono del
giudaismo della eroica loro resistenza, delle lotte incessanti,
dei trionfi, dei supplizi più ammirandi delle stesse vittorie,<span class="pagenum"><a name="Page_242" id="Page_242">[242]</a></span>
delle morti cento volte più invidiabili della vita più prosperosa?
Chi se non i Farisei, chi se non gli stoici di Palestina
con cui ama tanto di compararli Giuseppe lo storico,
e con cui tanti e sì profondi ci offrono punti di
attinenza non meno di questo rilevantissimi, voglio
dire il durare impavidi di fronte al fantasma terribile,
implacabile, della romana tirannide? E chi tra i
Farisei medesimi meglio in sè riproduce la bellissima
caratteristica; chi più altiero levossi sulla mala signoria;
chi profferiva più terribile sentenza sui vizi del governo
imperiale; chi meglio resisteva al prestigio, al bagliore
di quella ipocrita civiltà, se non quella parte di Farisei
con cui, a parer mio, più specialmente, più intimamente
s’identifica il nostro Essenato, ch’è quanto dire la parte
teologica, mistica, ascetica del dottorato ebraico? Singolare
a dirsi! Il Talmud ci ha conservato un frammento
prezioso in cui il carattere e le opinioni politiche si dipingono
di tre tra i più grandi dottori in Israele; in cui
tu puoi vedere di ognuno il vario sentenziare su quell’impero,
che teneva allora il mondo sotto i suoi piedi;
in cui ognuno rivela le proprie impressioni tali quali
internamente esperimentavali a quello spettacolo di grandezza,
di forza, di ricchezza, di lusso, di sapere governativo,
di polizia cittadinesca! E chi sono i grandi
interlocutori? Sono Rabbi Jeudà soprannominato lo eloquente
o meglio il primo tra i parlatori, <i>Ros amedabberim</i>;
è l’altro Rabbi Iosè; ed il terzo è R. Simon Ben
Iokai. Favellavano essi dell’impero romano, delle sue
leggi, dei suoi usi, della sua civiltà. Sorge R. Jeudà ed
esclama: Oh quanto sono belle le opere di questo popolo!
Quanto senno nel governare i sudditi! Quanta
cura del loro ben essere! Qui aprono strade che la città
in se stessa e le città le une alle altre e tutto l’impero
congiungano fra le sue parti; qui a valicare fiumi erigono<span class="pagenum"><a name="Page_243" id="Page_243">[243]</a></span>
ponti; qui di ogni maniera comodità arricchiscono
il paese, e bagni e teatri e passeggi aprendo a ristoro,
a vaghezza, a diporto degli abitanti. Il cuore di R. Jeudà
era ebreo; chi ne dubita? Ma la mente sua non poteva
non ossequiare quel prodigio di arte, di grandezza che
l’impero ostentava agli occhi dei popoli vinti. Alla generosa
apologia tace R. Iosè, ma Simone favella, anzi
Simone rugge, Simone tuona e come terribilmente! Sì;
elevano costoro ponti ma per preporvi commissari all’esazione
dei pedaggi! Sì; aprirono strade, ma per gettarsi
come torrenti sul mondo intiero. Sì; schiusero vie,
ma per alloggiarvi i loro agenti, i loro proconsoli, le
loro meretrici. Sì; aprirono bagni, teatri, passeggi, ma
per snervarvi i popoli colle blandizie, e per conchiudere
colle parole del testo, <i>tutto che fecero, a pro di sè operarono</i>.
Ma Roma era tutta in orecchi, e in ogni angolo,
in ogni città, in ogni ritrovo protendeva la rete del suo
spionaggio.&mdash;Insieme ai tre dottori eravi un quarto, e
questo quarto era Ebreo, e questo quarto era il delatore
di Roma. Roma seppe poco stante ogni cosa, seppe la
lode, il silenzio, la invettiva, e Roma di li a breve sentenziò:
Giuda che esaltò sia esaltato, <i>Jeudá sceillá itallé</i>;
Iosè che tacque, tragga in esilio, <i>ighlé lezzipori</i>; Simone
che sparlò, perda la vita. Narrarvi le cose che seguirono,
la fuga di Simone, la caverna, gli studi e probabilmente
la coordinazione delle sue dottrine; non è di questa conferenza
l’officio. Ma che animo, che mente, che cuore,
che indipendenza di spirito! E che riscontro mirabilissimo
colla nota caratteristica che Giuseppe attribuisce
agli Esseni! L’indipendenza di Simone lo condusse se
non al supplizio estremo, a vita peggiore che morte per
tutt’altri che lui; ma qual conforto! Nella sua solitudine
ei poteva dire a sè stesso: quando i secoli avranno delle
cose presenti abolita ogni traccia, Roma non sarà più;<span class="pagenum"><a name="Page_244" id="Page_244">[244]</a></span>
ed uno dei miei più tardi discepoli narrerà ai fratelli
ammirati le mie prove, i miei dolori, il mio coraggio,
la mia gloria. Questo discepolo non oso dire chi sia,
ma questi fratelli siamo noi, siete voi stessi.<a name="FNanchor_71_71" id="FNanchor_71_71"></a><a href="#Footnote_71_71" class="fnanchor">[71]</a></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_245" id="Page_245">[245]</a><br /><a name="Page_246" id="Page_246">[246]</a><br /><a name="Page_247" id="Page_247">[247]</a></span></p>

<div class="chapter">

<h2 class="p4">LEZIONE DECIMAQUINTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Noi abbiam detto nella passata lezione, come il noviziato
degli Esseni constasse di due parti o periodi che
dir vogliamo, e come secondo fosse quello che preceder
soleva l’ammissione al refettorio. Noi abbiamo così
conosciuto la durata, la gradazione del noviziato; ne abbiamo,
a così dire, veduta sinora la parte esteriore. Mestieri
è che meglio in esso ci addentriamo a scuoprirne
la verace natura; mestieri che il valore, la guarentigia
morale ne sindachiamo; mestieri che al fatto più cospicuo
assistiamo che la intima essenza costituiva del noviziato.
Qual’è questo fatto, qual’è l’atto più solenne a
cui il nuovo Essena era chiamato a adempiere? Egli era
in una parola, un giuramento. Non so se io vada errato,
ma il giuramento per se stesso, la sua formula avventurosamente
conservataci per intero, le parti tutte di
cui è composto, la precisa e minuta descrizione di tutti
gli obblighi che il Neofita si assume, la viva dipintura
che vi si asconde della vita e del genio dell’Essenato, il
suo carattere insomma, di sommario, di catechismo,
di compendio di tutte le esseniche istituzioni ne fanno,
se io non erro, un documento unico nel suo genere e
di una tale significanza che vano sarebbe il disconoscere.
Potremo noi a tanto trovato rimanerci indifferenti?<span class="pagenum"><a name="Page_248" id="Page_248">[248]</a></span>
Potremo non istudiarne a parte a parte gli articoli di
cui è composto? Potremo noi non rimirare quasi in
vivo speglio la società degli Esseni nell’atto più espressivo
e più compendioso della vita sociale, e come a dire
nel suo credo, nel suo atto di fede, nel suo programma?
Ecco perchè ho meco stesso deliberato, a costo ancora di
mandare più che non volessi per le lunghe il nostro
corso, esaminare partitamente il giuramento in discorso;
ecco perchè senza por tempo in mezzo mi accingo a
dirittura al lavoro. Ma prima siamo con noi medesimi
conseguenti. Noi vogliamo, non è egli vero, gli Esseni
per nulla diversi, anzi identici assolutamente a quel farisato
in cui si contengono come parte nel tutto? Ora
se questa identità non è menzognera, non solo i Farisei
avranno pure essi un noviziato, e ciò vi fu (cred’io) abbastanza
dimostrato, ma avranno ancora, lo che più monta,
l’equivalente della essenica iniziazione; avranno un atto
per cui noverati venivano nel bel numero, per cui al
patto sociale, ai suoi doveri, ai suoi dettati promettevano
leale osservanza. Eravi nulla di questo in seno al
farisato? Se vi era! Basta gettare ancorchè superficiale
uno sguardo sulle pagine talmudiche per convincersene
immantinente. Basta aver udito a parlare dei Dibrè habrut,
e della iniziazione a questa consorteria chiamata <i>cabalat
dibrè habrut</i>, l’assunzione, l’accettazione dei doveri sociali.
È vero che la memoria che ne serbò il Talmud
va quasi sempre improntata di quel carattere pratico,
esecutivo, rituale, ch’è genio specifico di quasi tutto il
Talmud; è vero che non conosciamo siffatta consorteria
che dal lato suo positivo cerimoniale; è vero che la parte
organica, ideale, dottrinale di questo habrut, è rimasta
nel Talmud ricoperta da densissimo velo; ma quante
d’altra parte non ci offre col nostro Essenato parlantissime
analogie! Basti accennarvene le più cospicue, intorno<span class="pagenum"><a name="Page_249" id="Page_249">[249]</a></span>
alle quali mi abbisognerebbe dettare un trattato
per esaurir tutta quanta la vastissima materia. Vi basti
in primo luogo che le più ovvie resultanze delle memorie
talmudiche altamente ci attestano come nel mentre
che cotesti <i>haberim</i> o soci si radicavano profondamente
in seno ai Farisei, e da essi, vita, dottrine, soci, indirizzo
e tutto accogliessero onninamente, cionnonostante
del farisato medesimo formassero quasi elettissima schiera,
ed a certi doveri e pratiche gissero sottoposti a cui sottoposti
non erano il comune dei Farisei. Testimone quel
rilevantissimo passo della Misnà ove a chiare note si
distingue il semplice Fariseo, il semplice Talmid haham,
da quello che ivi stesso si noma <i>Haber</i>; e le norme ivi
stesso si dettano e le regole che dovranno all’ammissione
presiedere dello stesso Talmid haham, prova se
altra fu mai irrecusabile, a parer mio, come a senso della
Misnà Talmid-Haham e Haber non sono sinonimi; ma il
primo di semplice Fariseo alla più elevata condizione
può trapassare di Haber, e come io intendo di Essena di
Terapeuta. Curiosissima indagine sarebbe, tutte le parti
della rabbinica enciclopedia perscrutare ove dei Haberim
è menzione, ove questa società innominata, indeterminata,
ha lasciato di sè traccie sensibili. Vedreste in
primo affaticarsi i tardi comentatori come il Maimonide
a giustificare l’appellazione di Haber ai Farisei conceduta,
e ragioni così esigue, sì aeree allegare <i>che dopo il pasto
hai più fame che pria</i>. Siccome quella V. G. che il
Maimodine proponeva non per altro, dicendo, chiamarsi
i dottori Haberim o soci se non per che <i>fida e durevol
società è la loro</i>, quasichè non resultasse da tutto il
Talmud lo speciale e superlativo indirizzo dei <i>Haberim</i>;
e quasi infine generale denominazione fosse cotesta dei
Farisei, e non piuttosto ad una parte di essi peculiarissima,
siccome ho abbastanza, se non erro, provato. Vedreste<span class="pagenum"><a name="Page_250" id="Page_250">[250]</a></span>
poi la memoria dei Haberim tornar frequente e
rinomata nelle pagine del Talmud, li vedreste nel trattato
Niddà, comechè fosse da lungo tempo il sacrifizio
abolito, nelle antiche lustrali aspersioni perseverare
colle ceneri della vacca rossa. <i>I Haberim</i>, dice il Talmud,
<i>tuttora aspergono di acque lustrali in Galilea</i>.
Vedreste dottori contraddistinguersi con questi nomi
e intitolarsi come dai Haberim <i>Zeirà demin Habrajà</i>.
Vedreste in altri luoghi i dottori dirsi in generale Haberim,
non perchè tutti lo fossero attualmente, ma perchè
tutti erano capaci di divenirlo. «Haberim Machscibim
elu Talmidim scemachscibim zè lazè baalakà»
Vedresti nel trattato Sciabuot, cap. 4, i dottori l’un l’altro
scrivendosi, col noto nome appellarsi di Haber e con
quello diverso sì, ma equivalente, di Amit. Vedreste due
fatti che più davvicino ci accostano alla consorteria degli
Esseni: in primo luogo nel Talmud quelle larve, quei fantasmi
che in sembianza umana era dato di suscitare apertamente
dirsi <i>fattura dei Haberim</i>, lo che a dirittura ne
mena il pensiero al carattere ascetico taumaturgico del
nostro istituto. Vedreste poi non più nel Talmud, ma
lo che è più, lo che è tutto nella nostra disquisizione,
vedreste nel Zoar, che è quanto dire nell’Emporio del
cabbalismo, un fatto semplicissimo ma d’una immensa rilevanza
a parer mio, ed è questo: che la sola, la comune, la
indistinta denominazione che tutti recano i dottori cabbalisti,
quella e non altra si è di Haberim, o come in
dialetto arameo ivi costantemente si legge, Habrajà.</p>

<p>Io non so se mi faccio illusione, ma più che non fôra
mestieri parmi aver argomenti accumulato a provare
l’esistenza di un legame, di un vincolo sociale in seno al
farisato. Lo prova il carattere e il nome tanto significantemente
ripetuto di Haber, lo prova di più l’atto di ammissione
di iniziazione, che i libri rabbinici chiamano,<span class="pagenum"><a name="Page_251" id="Page_251">[251]</a></span>
come vi dissi, <i>cabbalat dibrè Habrut</i> e di cui le norme,
le forme tutte sono prescritte nella Misnà e nel
Talmud.</p>

<p>Abbiamo perciò esaurito quanto di più concludente
ci offrono gli antichi rabbinici monumenti? Oso dire
che rispetto alle cose che intenderete, poco parrarvi l’udito
sin ora. Io vi dissi, e non è molto, che sino quasi ai nostri
tempi non si credeva in generale che le opere rabbiniche
dei primi secoli dell’Era volgare niuna traccia
contenessero di Esseni e di Essenato. Oggi però si comincia
a sospettare il contrario e non poco studio si rivolge
a quante vestigia per avventura ne conservano i
libri talmudici. Io credo aver posto la mano su tale memoria
che mentre attesta come vedrete la identità degli
Esseni e dei Haberim, ci fa udire forse per la prima volta
sul labbro ai dottori vivo e parlante il nome di <i>Essena</i>,
ed in circostanze e ad uno intendimento siffatto che il
valore ne accrescono a mille doppi. Giudicatene voi
stessi. Narra il Talmud gerosolimitano come un <i>Assià</i>
(alla lettera medico o terapeuta) chiedesse ad un dottore
la comunicazione del nome di Dio, come questi lo
interrogasse se mai avvenuto gli fosse di profittare degli
averi altrui, come a ciò replicasse l’Asseo dicendo essere
uso cibarsi della decima che si prelevava sulle derrate,
e come infine concludesse il dottore dicendo: non potersi
comunicare il santo nome di Dio a chi riceva d’altri
qualsiasi cosa in dono. Quanti dubbi, quante domande
non provoca il frammento citato! Chi è questo medico o
Terapeuta così voglioso di conoscere addentro <i>i nomi di
Dio</i> quasi fossero aforismi ipocratici? Che è questo inaudito
cibarsi della decima in chi non appartiene alla tribù
di Levi? Che cosa significa questa condizione posta alla
desiderata comunicazione&mdash;il nulla ricevere in dono? Ma
quanto bene, se si accettano le nostre premesse! Avremmo<span class="pagenum"><a name="Page_252" id="Page_252">[252]</a></span>
allora nell’<i>Assià</i> del Talmud il vero e proprio nome dei
nostri Esseni; nella sua domanda, una domanda che nulla
più confacente ad uomini che studiavano le arcane cose
contenute nella legge di Dio, e sopratutto i nomi divini,
i nomi degli angioli che apertamente impromettono di
gelosamente custodire nel loro giuramento d’amissione,
e tanto più a costoro conveniente s’egli è vero ciò che
noi reputiamo verissimo, che non altro fossero gli Esseni
che gli antenati dei cabbalisti ai quali mirabilmente si
acconciano siffatte speculazioni. Ma che cosa, direte, è
la decima di cui si cibano? Ovvio lo intenderla purchè
vi piaccia con me convenire che non altro sono gli Esseni,
non altro quindi il nostro <i>Assè</i> o Assià del Talmud,
che i Haberim o soci talmudici, gli uomini delle
raffinate purità. Perciocchè di questi si legge nello stesso
Talmud di Gerosolima (Sota cap. 9) che della decima
si cibavano al pari dei poveri e dei leviti.</p>

<p>Non solo: ma il nome di <i>Haberim</i> soci è dato dallo
stesso Talmud (Nedarim VI) a quei Harasc e Masgher
(alla lettera falegnami e fabbriferrai) che si narra nei
Re essere stati trasferiti in numero di mille per ordine
del vincitore da Gerusalemme a Babilonia. E finalmente
un visitatore d’infermi, anzi un loro assistente, era detto
nel Medrasc (Berescit Rabbà sez. XIII) appartenente
al ceto dei Haberim; senza dire di altri luoghi moltissimi
in cui tal nome ritorna; segnatamente nel Talmud già
citato (Ghittim Iº) ove i <i>Haberim</i> o soci si fanno interpreti
delle dottrine di R. Jeosciuah Ben Levi, uno dei
dottori i più manifestamente cabbalisti di tutto il Talmud.</p>

<p>Io dissi non ha guari come il carattere di questa
iniziazione talmudica partecipi in grado eminente del
carattere generale del Talmud, che mira unicamente ad
un complesso di osservanze più minute, più rigorose, alla
costituzione di una frateria vivente con regole più severe<span class="pagenum"><a name="Page_253" id="Page_253">[253]</a></span>
di purità religiosa; dissi in fine che la iniziazione onde è
discorso non si mostra nei libri talmudici, che dal lato suo
rituale e positivo, per la semplicissima ragione che il
lato rituale e positivo è quello che universalmente primeggia
nelle pagine talmudiche. Quindi è, che solo brevi
fugacissimi lampi ci è dato vedere per entro al Talmud
della interiorità, del midollo del lato ideale dottrinale
dogmatico, dell’istituto medesimo e sotto l’opaco velo
talvolta adombrato dell’essoterismo dei riti. Egli è per
questo che dovremo credere null’altro esser i Haberim
del Talmud che uomini più gelosi degli altri del
governo del corpo, dei reciproci contatti, del lecito e dell’illecito?
Io credo che la conclusione sarebbe assurda in
principio ed assurda in fatto, e come oggi si dice <i>a priori
ed a posteriori</i>. Perchè dico assurda in principio? Perchè
egli è contro ogni sana induzione il supporre un’organizzazione,
vuoi sociale, vuoi religiosa, un complesso
di pratiche, una regola di azioni senza alcuni grandi
principî che siano di quell’organismo la vita, l’anima,
il pensiero, il genio supremo; perchè non appena mi
vien fatto di udire il verbo dell’uomo, di assistere all’esercizio
ragionevole dei membri suoi, di udirlo parlare,
muoversi, agire, io sono senz’altro e per questo solo criterio
fondatissimamente autorizzato a supporre in lui
comechè invisibile, un principio ragionevole che le azioni
ne governi, un complesso di idee di pensieri che sieno
come le molle dell’azione che mi si spiega dinnanzi, in una
parola l’anima di quel corpo. Ho detto che sarebbe anche
un errore di fatto. Perchè s’egli è vero, come ho già detto,
che l’elemento dottrinale del talmudico <i>Haberut</i> sia in gran
parte invisibile, non è sì che altri monumenti, altri attestati,
altre sorgenti non soccorrano all’uopo; non suppliscano a
quanto ha di manchevole la storia talmudica del <i>haberut</i>;
non completino di esso la verace fisonomia e quella non<span class="pagenum"><a name="Page_254" id="Page_254">[254]</a></span>
restituiscangli che nei libri talmudici fu unicamente abbozzata.
E dove si trova questo? Lo si trova ove deve naturalmente,
ove non potrebbe a meno di trovarsi: nel libro
del <i>Zoar</i>: che è quanto dire in quel libro che adempie
verso le dottrine, il dogma, la teologia, l’acroamatismo,
quell’ufficio medesimo che il Talmud verso la pratica, il
rito, l’essoterismo.<a name="FNanchor_72_72" id="FNanchor_72_72"></a><a href="#Footnote_72_72" class="fnanchor">[72]</a> Per modo che il Zoar e il Talmud
ci forniscono per parte loro una metà per ognuno della
fisonomia del <i>Haberut</i>, e quella appunto che alla indole
speciale si attiene di ognuno: le quali parti poi insieme
combinate non solo bellamente si connettono, si completano,
si integrano, prova se altra fu mai della loro intima
originaria unità, ma ci danno ancora il vero e fedele
ritratto che andiamo cercando. Che voglio dire
pertanto? Voglio dire che il Zoar ci offre la iniziazione
al <i>Habrut</i> da quel lato che manca precisamente nel talmud
dal lato dogmatico, voglio dire che il Zoar contiene
per gran ventura pochi, ma preziosissimi fatti, in cui
la iniziazione di cui si parla assume il colore proprio al
genio dell’opera; e più palesi ne rivela le armonie coll’istituto
che studiamo colla società degli Esseni.<a name="FNanchor_73_73" id="FNanchor_73_73"></a><a href="#Footnote_73_73" class="fnanchor">[73]</a> Io lo
credo fermamente. Percorrendo con occhio diligente le
pagine del <i>Zoar</i>, parecchie altre non meno gravi dimostrazioni,
non meno appropriati esempj si potrebbe scuoprire.
Ma chi potrebbe a tanta opra non venir meno?
Io non pretendo aver ogni ricerca esaurita; e pure due
grandi esempi mi fu dato trovare, due grandi scene di
cabbalistica iniziazione, due ritratti parlanti dello <i>Epopsi</i>
essenico-cabbalistico, l’ultimo specialmente che per
la maestà e stupenda semplicità vince ogni credere. E
il primo al vol. 2º p. decimoquarta, ove tu vedi il maggiore
dei Hyà, Rabbi Hyà Rabbà, tutte subir le prove,
le esitanze, le trepidazioni; e infine il premio dei nuovi
iniziati; ove lo vedi soffermarsi alla porta del capo-scuola<span class="pagenum"><a name="Page_255" id="Page_255">[255]</a></span>
e per parlare il linguaggio dei misteri, del Jerofante; qui
naturalmente non altri che R. Simhon ben Johai ove
una cortina il divide dal seggio e dalla scuola venerata,
ove ode la voce delle sacre dottrine e vaghezza il prende
di penetrare, ove l’esitazione s’impadronisce dello stesso
ben Iohai non sapendo se degno sia il nuovo venuto di
partecipare ai santi misteri, ove tu vedi il figlio suo R.
Eleazar profferirsi di fare da Epopta, da introduttore al
dotto straniero, dovesse ancora, siccome testualmente si
legge, restarne incenerito; ove una voce si dice allora
essersi udita la quale con parole che tuttavia riescon
dure ad intendersi, sembra volere il soverchio zelo affrenare
del giovane dottore; ove lo straniero rinnuova
il pianto e le suppliche; ove aperta infine la cortina, si
rimane nonostante lo straniero esitabondo non osando
penetrare; ove infine levatosi R. Simone, egli stesso introducelo,
e vedendo il nuovo iniziato gli occhi tenere
sommessi e il capo chino per timidezza soverchia, ordina
al figlio suo, udite singolarità! di fare a R. Hyà
quell’atto così celebre, così comune a tutte le società
che vivono di segreto, voglio dire, la chiusura e l’aperizione
della bocca.</p>

<p>Ma quanto il secondo sovrasta d’incomparabile maestà!
Egli appartiene a uno di quei due antichissimi
frammenti la cui autenticità l’ossequio ebbe eziandio
di coloro che più dubitosi procedevano intorno all’opera
in generale; e che sotto il nome sono conosciuti
di due Iddarot.<a name="FNanchor_74_74" id="FNanchor_74_74"></a><a href="#Footnote_74_74" class="fnanchor">[74]</a> È in quella che il titolo riceve di maggiore,
che il venerato maestro R. Simone intendendo
i più sublimi misteri ai discepoli rivelare, è sovrappreso
dapprincipio da cruda perplessità; non sa se parlare
o tacersi; chiede una parola che a dire lo conforti;
e questa parola si fa finalmente sentire. Egli è R.
Abbà il futuro scriba e compilatore del Zoar<a name="FNanchor_75_75" id="FNanchor_75_75"></a><a href="#Footnote_75_75" class="fnanchor">[75]</a> che supplicante<span class="pagenum"><a name="Page_256" id="Page_256">[256]</a></span>
gli dice: Deh! o maestro, ti piaccia liberamente
favellare perciocchè si trova scritto: «I misteri del Signore
sono per coloro che lo temono» e cotesti fratelli
tutti timorosi sono di Dio; e in altri augusti consessi sedettero
e felicemente ne uscirono. Sedette R. Simone
e pianse. Quindi sclamò: Guai se svelo e guai se mi
taccio! I soci che si trovavano là si tacquero. Ma sorse
R. Abbà e disse: «Piaccia a te, o maestro, di svelarci i
misteri, perciocchè dice la scrittura: il mistero di Dio è
per chi lo teme. Ora questi nostri compagni tutti temono
Iddio e già furono introdotti nella camera del tabernacolo.»
Allora dopo avere tutti gli assistenti passati in rassegna,
tutti in circolo si posero intorno al maestro. Le
mani loro ei raccolse e fra le sue le strinse, e poi quasi
in atto di giuramento tutti levaronle al cielo, il cielo
chiamando a testimone della sete che tutti consumava
per la parola di Dio. Quindi, dice il Zoar, trassero ai
campi la prediletta dimora, e là, dice il testo, all’ombra
degli alberi sedettero tutti; e il venerato maestro dopo
avere in piedi orato, sedette pur esso. Ma egli è qui
dove si vede quel riscontro che io dapprincipio avvertiva
tra il giuro degli Esseni e il sacramento dei cabbalisti.
Perciocchè, dice il Zoar, non appena seduti impose loro
il maestro che le mani di nuovo ognuno fra le sue ponesse,<a name="FNanchor_76_76" id="FNanchor_76_76"></a><a href="#Footnote_76_76" class="fnanchor">[76]</a>
<i>sul suo petto</i> come legge un testo, <i>sul proprio cuore
dei giuranti</i> come legge un altro; e dopo aver tutte
in un fascio strette le mani ai discepoli, terribilmente
prorompe con quella spaventosa imprecazione con cui
i leviti sulla montagna di Ebal dovevano la vendetta di
Dio invocare sul capo degli Idolatri, e <i>maledetto</i> con essi
ci grida <i>colui che immagine o scultura facesse opera
di arte e tenesse celata</i>; volendo con questo premunire
i discepoli contro ogni arbitraria e personale intrusione
di umani opinamenti, di umane innovazioni nel giro del<span class="pagenum"><a name="Page_257" id="Page_257">[257]</a></span>
misterioso insegnamento: prova tra mille come da ogni
straniera importazione profondamente abborrissero i Patriarchi
del cabbalismo, e come stranamente vadano errati
coloro che la origine del cabbalismo ripongono
nelle anteriori e contemporanee scuole di filosofia orientale.</p>

<p>Ma la fedeltà non è unico dovere che il maestro
imponga ai discepoli: egli ricorda loro immantinente
<i>come la riserva, il segreto comandato dalla legge nelle
cose del mondo, nelle cordiali espansioni dell’amico
che il cuore ci apre; a mille doppi allora più doveroso
che Dio stesso ci apre, a così dire, la mente sua sacrosanta,
ci inizia ai suoi misteri, ci fa copia dei suoi segreti,
i quali voglionsi con quella gelosia custodire che
basti agli sguardi sottrarli dei curiosi, degli indegni e
dei profani</i>. Quante cose egualmente preziose contenute
in questo mirabile esordio! Quale inesausta miniera
di peregrine indicazioni! Oltre la maestà del quadro,
e a tutto dire il pregio estetico di questo prologo
sublime, innanzi a cui impallidiscono le più vivide gemme
della classica antichità; quanti bellissimi documenti per
noi per la società degli Esseni, per la identità da noi propugnata!
Prima di tutto il giuramento; tema della presente
lezione, il giuramento che chiaro spicca e luminoso
dal fondo del quadro. E poi quante conferme, quanta
maniera di prove, quante nuove e minute attenenze! Il
grado più eccelso della iniziazione cabbalistica, il nome
di <i>soci</i>, di <i>fratelli</i> così parlante, così chiaramente alludente
ad una consorteria, ad un legame sociale. L’amore
dei campi e degli alberi ombrosi, il mistero comandato,
l’orrore delle innovazioni così proprio, come vedremo,
agli Esseni medesimi; e finalmente quella attitudine
con cui si dipingono colla mano sul petto. Verrà
tempo, quando parleremo del culto e delle pratiche<span class="pagenum"><a name="Page_258" id="Page_258">[258]</a></span>
degli Esseni, che la storia antica, ignara assolutamente
del Zoar e delle sue dipinture, ci parlerà di una attitudine
curiosa inesplicata che soleano prender gli Esseni,
una mano lasciando andare sul fianco, l’altra al cuore
premendo, allora il ravvicinamento fra il Zoar e la vita
degli Esseni si farà spontaneamente, naturalmente nell’animo
vostro; si farà senza neppure che a così fare
siate guidati per mano, ed allora crederete anche voi alla
identità delle due scuole.</p>

<p class="pph6">«A guisa del ver primo che l’uom crede»</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_259" id="Page_259">[259]</a><br /><a name="Page_260" id="Page_260">[260]</a><br /><a name="Page_261" id="Page_261">[261]</a></span></p>

<div class="chapter">

<h2 class="p4">LEZIONE DECIMASESTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Noi abbiamo nelle passate conferenze accennato all’Essenico
giuramento. Dobbiamo adesso questo giuramento
osservare più da vicino; dobbiamo brano a brano
sottoporlo a disamina; dobbiamo al tempo stesso a quell’ufficio
comparativo adempire che imprendemmo a principio,
rilevarne cioè le idee, gli obblighi in seno al Farisato
nei suoi volumi, nei suoi dottori, onde quella
identità emerga sempre più luminosa che fu nobilissimo
compito di queste lezioni.</p>

<p>Principalmente dicono le istorie: giurava il nuovo
Essena <i>Adorare e onorare Iddio, e giustizia e carità
serbare alle sue creature</i>.</p>

<p>Parvi egli sterile insegnamento cotesto?</p>

<p>Parvi egli che queste idee a prima vista sì ovvie, sì
comunali, così oggi universalmente consentite&mdash;non offrano
per nulla argomento alla critica ed alla istoria? Così
veramente sarebbe se le glorie nostre, le nostre dottrine
fossero state sempre nostre credute, se niuno avesse
preteso redare l’unico retaggio glorioso che i padri nostri
ci trasmisero, il <i>maestrato di Religione</i>; se il primato
niuno ci avesse conteso nella proclamazione delle
più sacrosante verità religiose e morali; se quando lo
Evangelo insegnava <i>Ama Dio sopra ogni cosa e il prossimo<span class="pagenum"><a name="Page_262" id="Page_262">[262]</a></span>
tuo come te stesso</i>, ognuno applaudendo alla santità
della massima, all’eco fedele della ebraica morale,
non si fosse l’ebraismo fraudato della legittima priorità
che gli spetta; se si fosse ognuno di Mosè ricordato
quando <i>l’amore</i> prescrive <i>di Dio al disopra di ogni
cosa terrena più degli averi, più degli affetti, più
della anima nostra</i>; quando imprecando alle vendette
private prescrive <i>l’amore del prossimo come se stesso,
fosse pur egli nemico nostro</i>, siccome manifesto appare
dal contesto; se rammentato avesse Illel, lo stipite glorioso
del Dottorato palestinese; quando al gentile che
anelava alla cognizione della legge&mdash;<i>Ama</i>, gli rispondeva,
<i>il prossimo tuo come te stesso. Ecco tutta la
legge. Il resto n’è la chiosa</i>; di Rabbi Hachibà quando
insegnava: <i>Ama il prossimo tuo come te stesso; ecco
della legge l’assioma supremo «Ze Kelal Gadol battorà»</i>
di Ben Azzai quando riponeva cotesto assioma nel
dettato mosaico: <i>Ama il Signore Iddio tuo come tutto
il tuo cuore</i>, l’altro elemento in tal guisa fornendo della
morale evangelica. Se infine, per tornare agli Esseni,
obliato non si fosse il giuramento che tra essi il novizio
prestava ove la morale evangelica costituisce il prodromo,
la base dell’Etica degli Esseni.&mdash;Proseguiamo l’esame
intrapreso. Essi giuravano dopo le cose anzidette <i>di non
nuocere a chicchessia, sia per propria volontà, sia per
dovere di ubbidienza</i>, e noi vedremo in seguito, quanto
fedelmente osservassero gli Esseni gli obblighi assunti,
vedremo quant’oltre spingessero l’orrore del <i>nuocere</i>
altrui sino al punto d’interdirsi il maneggio e la fabbricazione
delle armi da guerra; sino al punto di non
offrire ad altri ne manco indirettamente i mezzi di distruzione;
e nuova e inaspettata armonia allora sorger vedremo
tra Esseni e Farisei. Per ora una idea, una parola
sorge degnissima di nota nel paragrafo ricordato.<span class="pagenum"><a name="Page_263" id="Page_263">[263]</a></span>
Voi l’udiste, il dovere dell’ubbidienza. Come intendevano
gli Esseni il dovere dell’ubbidienza? In quella
guisa appunto che i Farisei. L’obbedienza non cieca,
non gesuitica, non assoluta, non la teoria assurda, immorale,
che annulla l’arbitrio, la libertà, la responsabilità
umana sotto il giogo macchinale inintelligente
di una autorità collettiva. L’obbedienza sino all’ara,
sino al dovere, sino al santuario della coscienza e come
dicevano gli antichi <i>Usque ad aram</i>. Obbedienza ove cose
non s’impongano contro la voce di Dio e della coscienza
<i>En scialiah lidbar aberà</i>. Obbedienza che al suddito,
alla creatura non conceda quel primato che si deve al
Creatore <i>Dibré arab vedibré attalmid, dibré mi sciomein</i>?
Obbedienza che ha un limite insuperabile nella
nozione chiara del dovere che favella alla coscienza;
tanto, che ove il sommo magistrato della nazione imponga
l’esecuzione di cosa che osti direttamente ai principj
ricevuti, la rivolta, la disubbidienza, non solo è
chiarita giusta e legittima, ma pur anche doverosa, <i>Bet din
scesciaghegù veorù laakor guf migufé torà veasa akaal
al piem, bet din peturem, vehol ehad veehad haiabim</i>.
Obbedienza che non solo la conformità per tal guisa
ci manifesta tra Farisei ed Esseni, ma quella non meno
tra ambedue e i Pitagorici; dei quali dopo aver alquanto
discorso l’illustre Gioberti nella <i>Protologìa</i>, così seguitava
dicendo:&mdash;<i>Ciò basta a mostrare, che intento del pitagorismo
non era di spegnere e snervare il genio individuale
nazionale e le virtù native dei soci, ma di
avvalorarle, che l’individuo non ci era soggetto a una
obbedienza cieca, nè immolato a una falsa unità innaturale,
e che insomma la compagnia di Pitagora non
era come quella di Gesù</i>. Obbedienza infine che svela
quanto erroneamente si vada del continuo identificando
spirito farisaico e spirito gesuitico, quasi due aspetti di<span class="pagenum"><a name="Page_264" id="Page_264">[264]</a></span>
un sol tutto, mentre nulla havvi, a mirar bene, di più
ostile, di più repugnante.</p>

<p>Giuravano poi di serbar la fede ai magistrati,
ai rettori dello Stato, conciossiachè senza la volontà di
Dio stimavano non fosse stabilita la loro potestà. Che
cosa s’intende per <i>Maggiori</i>, per <i>Magistrati</i> e per
<i>Rettori</i>? S’intenderà forse pegli Esseni, i principi e
dominatori stranieri che Dio prepose al governo di Palestina;
dei principi tra cui gli Ebrei emigrarono dopo
la distruzione del Tempio? Io non saprei categoricamente
rispondere: ma se pure così s’intendeva, ella
non è la prescrizione degli Esseni senza precedenti, senza
esempj grandi autorevoli nella ebraica antichità. Non lo
è nei profeti, dove Geremia il popol suo premunisce contro
la disperazione, la irritazione e le tentazioni vane perigliose
dello esilio, siccome quello che voluto e preordinato
era da Dio pietosissimo alle mire ultime e adorabili
della sua provvidenza, dove li esorta di cercare nella
salute del popolo, tra cui emigrarono, la propria salute,
nel suo bene il proprio bene, e una seconda patria riconoscere
ovunque li balestrasse fortuna, preludendo con
questo consiglio a quel genio cosmopolitico che i padri
nostri spiegarono nella loro dispersione; genio e fattezze
assumendo secondo lo speciale asilo in cui ripararono
senza pregiudicare però all’intima propria speciale
caratteristica di ebreo; e con maraviglioso magistero in
uno accoppiando e il cosmopolitismo più generale e il
più stretto e rigido particolarismo di nazione e di fede.
Non lo è in secondo luogo nei dottori fedeli in tutto e continuatori
legittimi dei profeti loro predecessorj, quando
sotto il flagello eziandio della spietata dominazione romana
ammonivano i fratelli a pregarne da Dio la salute,
la conservazione per quella ragione grande, filosofica,
umanitaria, che sotto alla più orribile tirannide vede<span class="pagenum"><a name="Page_265" id="Page_265">[265]</a></span>
sempre la fautrice dell’umano e civile consorzio, l’ultimo
vincolo della società perigliante, e che ogni più barbaro
reggimento preferisce alla sociale dissoluzione e alla vita
ferina e eslege delle genti selvagge.&mdash;Raro esempio di
meravigliosa abnegazione e di stupenda imparzialità di
giudizio che fa tacere i più legittimi nazionali risentimenti
di fronte all’ultimo e supremo bene della società
in pericolo, quando nel Medrasc Coelet in nome di Dio
scongiuravano i fratelli a tollerare pazientemente i decreti,
fossero pure dei più acerbi che loro imponessero i
nuovi padroni, che non ne scuotessero insofferenti il
giogo comunque durissimo.&mdash;Che se poi per l’autorità
a cui giuravasi dagli Esseni obbedienza, vorremo piuttosto
intendere l’autorità religiosa, i maggiori, gli anziani, i
principi della Scuola, e’ non sarà senza grave autorità fra
gli antichi che a così intendere ci ammonisce. Io vo’ dire
di Filone; il quale parlando del giuramento essenico, lo
spiega appunto in quel senso che non ha guari udiste,
che è quanto dire degli anziani, dei dottori, dei sacerdoti,
ed al voto dei più tra i soci, tra i riuniti fratelli. In questo
senso sarà egli mestieri cercarne esempj precedenti,
similitudini nelle dottrine, nei fatti della storia dell’Ebraismo?
Io oso dire che nulla havvi di più naturale, di più
proprio, di più speciale nell’Ebraismo, non solo dell’ossequio,
della riverenza dovuta ai grandi, ai dotti, ai magistrati
della nazione; ma quello che più amo farvi notare
perchè men conosciuto, si è l’ossequio, si è la deferenza
all’opinione comechè dalle proprie, dalle comuni differenti.
Testimone R. Josè che, interrogato come avesse da Dio
meritato di vivere così longevo, rispose tra le altre cose
di non aver mai preso a vile i dettami dei suoi colleghi
comunque dal parer suo differissero; che così oltre ei
spingeva l’ossequio, al parere altrui, che non ostante destituito
ei fosse di carattere sacerdotale, esercitato nonostante<span class="pagenum"><a name="Page_266" id="Page_266">[266]</a></span>
ne avrebbe i pubblici offici, quando così fosse piaciuto
ai colleghi. Testimone R. Achibà, quando sostenuto
da lungo tempo in prigione, e vedendosi venire allo
stremo quel poco d’acqua che giornalmente gli si forniva,
preferì piuttosto impiegarla all’abluzione delle mani
come volevano i colleghi, che valersene ad estinguer la
sete che il divorava, come aveva egli stesso altra volta
opinato. Testimone il discepolo suo, R. Simone, quando
uscito dopo 13 anni di reclusione da una oscura caverna,
sgridò colui che in onta all’opinione dei suoi colleghi
andava mietendo alcune spiche cresciute nell’anno sabbatico,
nonostante che si giovasse, come ei si scusava,
dell’autorità dello stesso Simone. Testimone Accabià figlio
di Maalalel, che dopo avere in onta ai colleghi costantemente
sostenuto alcuni principj, sendo vicino a morire
chiamò il figlio suo, e l’abbandono gli impose delle tesi
proposte.</p>

<p>Ma gli Esseni non si contentavano di praticare il
rispetto ai maggiori, alle autorità vuoi politiche o religiose;
essi ne davano la teoria. Ei dicevano, e voi l’udiste,
che l’autorità era essenzialmente d’istituzione divina,
e come quella che era da Dio preposta al governo
degli uomini tributavangli reverenza. Il credereste! Erano
i Farisei non solo nella pratica agli Esseni conformi, ma
lo erano eziandio in teoria. Ei credevano niuno poter venire
assunto al reggimento degli uomini, se a questo officio
non fosse stato anzi tratto destinato dal cielo; ei credevano
che non solo a questa prerogativa partecipassero
i principi e rettori delle nazioni, ma qualunque altra
benchè subordinata autorità, e come essi testualmente si
esprimono, eziandio gli esattori di balzelli, e come allor
si diceva, i Pubblicani.&mdash;</p>

<p>Noi abbiamo veduto quali principj professassero gli
Esseni sulle autorità costituite: vediamo adesso come<span class="pagenum"><a name="Page_267" id="Page_267">[267]</a></span>
ne intendessero e praticassero l’esercizio. Giurava l’Essena
nella sua ammissione, che ove egli dovesse un
giorno comandare ad altrui, si guarderebbe dall’imperare
con fasto, con alterigia. Come intendevano i Farisei
l’esercizio dell’autorità? Ei volevano nel soprastante
scopo nobile e puro, e tutto rivolto a gloria e a
servigio di Dio, <i>vehol aosechim ghim azibur ijù osechim
immaeim lescem sciamaim</i>. Essi esigevano una
pazienza, una longanimità nei Rettori del popolo a tutta
prova; di subire dei soggetti i capricci, le rivolte, gli
scherni e l’odio ancora; e per tutto in breve compendiare,
di sostenere imperterrito quel fantasma che spaventa
i falsi amici del popolo, e che è sfidato e vinto dai
suoi amici veraci, la impopolarità «<i>Al menat sceischehlù
ethem; al menat sceibzù ethem</i>,» essi imprecavano a
quei maestrati, a quei superiori che spargono di sè terrore
e spavento in cuore ai soggetti, <i>veassotem resciaim
ascer natenú hittitam beerez haim; zè parnas amattil
emà al azibur</i>. Essi benedicevano invece alla memoria
di quelli che il gregge di Dio pascolavano con verga
di mansuetudine e di clemenza, <i>col parnas scemanhig
et azibur benahat, zohè umanigam leolam abbà</i>.
Essi proclamavano, or sono 30 secoli, quando la forza
reggeva a sua posta i popoli soggetti, quando l’unico diritto
degl’imperanti era il diritto del più forte, quando
si credeva generalmente il popolo esser fatto pei principi
anzichè i principi pei popoli; essi quella teoria politica
proclamavano onde si onora il secolo nostro, che è base
dei governi più civili, e che nel principe considera unicamente
il più eccelso ministro, il più eminente servitore
dello Stato, della nazione, <i>vehi serarà ani noten
lahem? Scihbud ani noten lahem</i>.</p>

<p>Giuravano poi d’amare sempre la verità, e di svelare
i mentitori.&mdash;La verità! Niuna cosa più amarono nè più<span class="pagenum"><a name="Page_268" id="Page_268">[268]</a></span>
riverirono in atti e in parole i Farisei.&mdash;La verità impone
Mosè proseguire in ogni cosa «<i>Midebar scecher tirhak</i>.»
La veracità posero per condizione i dottori onde conseguire
la visione di Dio, da cui dissero separati in eterno i
mentitori. Verità praticarono, e verità rigidissima, nelle civili
transazioni; testimone quel Rab Safraà che avendo in
cuore aderito ad un prezzo propostogli, ricusò quell’aumento
che immediatamente profersegli il compratore
standosi contento di quello che aveva per lo innanzi in
cuor suo accettato. Testimone quell’altro, che essendo
uscito a diporto fuori della città, ed essendosi con altro
dottore a caso imbattuto che tolse a ringraziarlo per essergli,
siccome credeva, uscito ad incontrare, ingenuamente
confessò non aver egli avuto siffatto intendimento.
Testimone quell’orrore in cui ebbero ogni ipocrisia e
simulazione alla quale sotto il nome imprecarono di «<i>Goneb
dahat Abiriot</i>.» Sino al punto d’interdire ogni apparenza
che un simulacro offrisse di Pietà o Religione
non sentite; che dico? che ponesse in luce o divulgasse
pratiche eziandio realmente osservate; testimone tra gli
altri lo esempio di quel dottore non troppo dai nostri
tempi remoto, che trovandosi in amica brigata un certo
giorno che trascorreva in digiuno, ed essendosi ad ognuno
presentata ospitale bevanda, amò meglio troncare, che palesare
la particolare sua devozione ai circostanti. Tanto
è vero che a niuno meno che ai nostri antichi dottori si
potrebbero quelle accuse attagliare che una Religione rivale
non cessò di scagliare in capo ai Farisei. E quanto
non riesce la loro veracità più ammirabile al confronto!
Al confronto dico di un popolo allora esistente che lo
stringeva da ogni parte colle sue leggi, colle sue istituzioni,
coi costumi; che aveva dato al mondo la sua letteratura,
la sua scienza, la sua lingua, e che maestro sedeva
allora di civiltà alle genti. Voi l’avete nomato: ella<span class="pagenum"><a name="Page_269" id="Page_269">[269]</a></span>
è la Grecia, la Grecia il cui carattere del mendacio,
dice uno scrittore inglese, passò perfino in proverbio,
che Luciano e Giovenale rimeritarono colla ironia e col
vilipendio; e che in niun luogo così manifestamente si
appalesa come in un passo di Plutarco, ove togliendo a
dimostrare la opportunità di vincolarsi talvolta con certi
voti agli Dei, egli novera tra i voti, possibile tra i laudabili,
quello di astenersi per un anno dal vino e dalla lussuria,
e quello infine di interdirsi per un certo tempo
ogni menzogna: prova a parer mio manifesta come l’eloquio
dei Greci ordinario, abituale, non solamente tollerasse,
ma quasi non dissi esigesse, l’ingrediente indispensabile
della bugia. Ecco quale era l’ambiente morale
in cui vivevano i Farisei, ecco l’esempio che porgeva
la pagana civiltà, ed ecco quali seppero in mezzo a sì
grand’infezione conservarsi; puri, veridici, odiatori del
falso e del simulato, della maschera d’ogni maniera.
Ed ecco nobilissimo pregio ove, a differenza <i>dei popoli
dominanti</i>, convengono insieme Esseni e Farisei.</p>

<p>Ma gli Esseni non solo vogliono che si ami, che si
pratichi veracità; esigono ancora, e voi l’udiste, che si
svelino i mentitori. E i mentitori svelati vogliono essi
pure i Farisei quando insegnano <i>mizvà lefarsem et ahanefim</i>,
quando dicono cioè dovere ognuno strappare la
maschera di faccia agli ipocriti, doverne mostrare i vizi
e l’abiezione denudata, dovere trarre d’inganno coloro
che presi sono dal fàscino dal bagliore di una falsa virtù.</p>

<p>Giuravano gli Esseni di serbare <i>le mani incontaminate
da ogni illecito lucro</i>, che è quanto dire da quei
raggiri, da quelle trappole che pur sono tollerate in società,
e che non sono giudicabili che dal fòro interiore. Il nostro
Farisato non ha bisogno di chiarirsi innocente di
siffatte bassezze: quindi in fatto di lealtà non può subire
comparazione: egli aspira al primato. È egli per ciò che<span class="pagenum"><a name="Page_270" id="Page_270">[270]</a></span>
questo brano dell’essenico giuramento nulla dice, nulla
ammaestra, nulla insegna? E pure preziosissimo documento
vi è racchiuso, nè a voi perspicaci sarà difficile lo
scuoprirlo. Vedrete in quello la prova come quella <i>Comunanza
di beni</i>, onde andarono così famosi gli Esseni,
non fosse così universalmente dagli <i>Esseni</i> praticata,
che una parte almeno di essi non si permettessero di
possedere; vedrete in esso le traccie sensibili di una privata
<i>proprietà</i> a cui si giurava inviolabilità e rispetto.&mdash;Vedrete
infine quella istituzione attenuata che può a
prima giunta parervi ostacolo alla perfetta e intera identificazione
tra Farisei ed Esseni, la <i>Comunanza di beni</i>.</p>

<p>Noi siamo giunti quasi alla fine dell’essenico giuramento.
Se le cose che intorno ad esso mancano a dirsi
fossero di più lieve momento che non lo sono, noi
avremmo quest’oggi al tutto esaurito l’esame proposto.&mdash;Ma
le ultime formule del giuramento dell’iniziato accennano
a fatti, a costumi imponentissimi. L’arcano delle
dottrine.&mdash;Il silenzio e il segreto ai profani.&mdash;L’insegnamento
agli iniziati.&mdash;I libri.&mdash;I nomi degli angioli.&mdash;Cose
tutte il cui nome soltanto accenna la importanza.
Egli è per questo che ad altra volta ne serbo la trattazione,
e che intorno a queste mestieri è, come Dante diceva,
un’altra volta ancora «<i>sedere a mensa</i>.»</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_271" id="Page_271">[271]</a></span></p>

<div class="chapter">

<h2 class="p4">LEZIONE DECIMASETTIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Il giuramento degli Esseni fu da noi nelle precedenti
lezioni sottoposto ad esame, e trovato in ogni sua
parte conforme alle idee, alle pratiche di que’ Farisei
dai quali crediamo avere gli Esseni tratta l’origine.
Pure una parte tuttavia restava a vedersi dell’essenico
giuramento, che è quella per cui l’istituto Essenico sino
adesso veduto quale sociale sodalizio si palesa dal suo
lato scientifico religioso dottrinale; in cui l’insegnamento,
il mistero era carattere precipuo solenne peculiarissimo;
per cui spiegasi più luminosa quell’attenenza da noi certamente
propugnata fra la scuola farisaica e la società
degli Esseni. Giuravano gli Esseni di nulla nascondere
ai fratelli dei misteri della setta, di nulla agli altri rivelare
ove n’andasse eziandio della vita, e nei casi di
legittimo insegnamento di non comunicare le dottrine
sociali se non nella guisa in cui fur ricevute, e finalmente
di conservare studiosamente i libri della setta e i nomi
degli angioli. Gran parole son queste, vuoi per la intrinseca
loro significazione, vuoi per i preziosissimi ravvicinamenti
che ci offrono col sistema dei Farisei. Permettete
che noi riandiamo gli articoli a parte a parte.</p>

<p>In primo luogo, l’obbligo di insegnamento di comunicazione
ai fratelli delle dottrine sociali. Avvi nulla che
meglio consuoni colle teorie dei Farisei? Io oso dire<span class="pagenum"><a name="Page_272" id="Page_272">[272]</a></span>
che non si potrebbe dare analogia più manifesta. Per
essi il maestro, il dottore, chi avaro procede degli ammaestramenti
ai discepoli, <i>triste messi raccoglierà di maledizioni
dalle labbra dei pargoli, e da quelli eziandio
che stanno ascosi nell’alvo materno. «Col ammoneagh
alakà, mippi talmid, affilù obarim»</i> ecc. ecc.
<i>ei frauda lo innocente del retaggio dei padri suoi, della
legge, patrimonio comune di tutto Israel</i>. Per essi quella
solamente si chiama <i>Legge di Grazia</i> (<i>torat hesed</i>) <i>che
ama diffondersi, che si spande, che si comunica,</i> (<i>Torà
al menat lelamed zò torà scel hesed</i>) titolo che a sè unicamente
arrogava una religione che da noi trasse l’origine.<a name="FNanchor_77_77" id="FNanchor_77_77"></a><a href="#Footnote_77_77" class="fnanchor">[77]</a></p>

<p>Per essi <i>colui</i> all’opposto che <i>si fa de’ figli altrui
istruttore meriterà di sedere nel consesso e delle speculazioni
fruire dei celesti: «col ammelamed et ben
haberò torà zoké veiosceb biscibà scel maghta» i egli
potrà ogni più duro decreto squarciare col merito suo,
«affilù gozer ghezerà mebattelà.»</i> Per essi il vanto maggiore
onde possa andare glorioso un Dottore, quello si
è di aver molto insegnato, testimone il maggiore Eliezer,
che prossimo a morire levò al cospetto dei discepoli radunati
le due braccia in suono mestamente esclamando:
O braccia mie che quasi due aste del santo volume, poichè
la lettura si è consumata, siete prossime a ripiegarsi!<a name="FNanchor_78_78" id="FNanchor_78_78"></a><a href="#Footnote_78_78" class="fnanchor">[78]</a>
Molto a svolgere vi stancaste i sacri libri per imparare,
molto più vi affaticaste nello insegnare. Deh sia la pace
nel mio riposo!</p>

<p>Che se santo è l’obbligo d’insegnare a chi indegno
non sia, se dal lato positivo tanta veggiamo
conformità col giuramento e colla pratica degli Esseni,
sarìa egli lo stesso in ciò che il giuramento contiene di
negativo, nel divieto cioè di comunicare le dottrine
religiose agli indegni, agli stranieri. E questo pure<span class="pagenum"><a name="Page_273" id="Page_273">[273]</a></span>
a veder bene è comune ai Dottori; comune quando pronunciavano
il divieto di comunicare la legge, le sue dottrine,
i suoi misteri agli idolatri, non già perchè avari procedessero
dei veri posseduti, ma per la ragione semplicissima
che i Gentili volevano e credevano salvi senza le
speciali conoscenze dell’ebraiche dottrine, le quali l’officio
e il carattere sostenevano verso i Gentili di dottrine
jeratiche sacerdotali, e di inviolabile acroamatismo, a
cui accostarsi solo era lecito per le vie gelose e riservate
di una regolare iniziazione; comune quando ci narrano
di un discepolo cacciato per indiscreta propagazione
di cose udite già erano vent’anni, come dei Pitagorici si
narra che parecchi soci ebbero espulsi per indiscreta
divulgazione dei loro misteri. (Ritter, I, 300) Comune
quando <i>la legge comunicata allo indegno, alla pietra
parificavano, che gli adoratori di Mercurio o del Siro
Meeracles deponevano sui mucchi a loro onore innalzati
nei capi strada</i>. E quando più specialmente togliendo
di mira quelli che espressamente si dicono <i>Sitrè Torà</i>,
<i>Misteri della Legge</i>, e che sono appunto a parer mio
le dottrine di cui eran pubblici depositari e cultori gli
Esseni, precise e severe regole imponevano alla loro
trasmissione, virtù, qualità richiedendo particolarissime
nello iniziato, come a dilungo può dimostrarsi in <i>Haghigà</i>,
e di cui non è qui luogo a discorrere. Che sarà poi se
gli specialissimi libri rammenteremo e le regole dei cabalisti?
Certo che l’analogia sarà più parlante, se vera
è quella identità che non ho cessato di propugnare fra
le due sette; certo che troveremo allora nel Zoar frasi
siccome quelle che nel terzo volume si leggono della
grand’opera ove il verso dei Proverbi <i>chebod eloim aster
dabar</i> «si onora Iddio serbandone i santi misteri» ai
misteri si applica ed all’insegnamento dei cabalisti, nè
troppo saprei dire veramente a chi altro si potrà meglio<span class="pagenum"><a name="Page_274" id="Page_274">[274]</a></span>
riferire che agli arcani di religione, alle norme eziandio
attenendosi della Esegesi più imparziale. Troveremo
nell’istesso volume un verso solo che sembra suonare
contradditorio, autorizzando e vietando al tempo stesso
la propagazione dei misteri d’Iddio, seco stesso pacificato,
distinguendo gl’iniziati, i soci <i>kabrajà</i>, gli
entrati ed esciti a salvamento, come si esprime il
Zoar per l’ordinario, dagli indegni, dai profani, dagli
inesperti, <i>leekol lesobà velimhassè attik</i>. Troveremo a
coloro imprecato che trasmettono (per tradurre testualmente)
i misteri delle leggi, i misteri della tradizione
della Genesi, e della ortografia dei misteri di Dio ad
uomini indegni; troveremo infine l’essenico divieto ripetuto
ad ogni tratto e qual tutela e palladio raccomandato
per la conservazione delle riposte dottrine.</p>

<p>Ma il giuramento degli Esseni un’altra clausola conteneva
che noi dobbiamo esaminare. Non solo volevano generosa
trasmissione agli iniziati, non solo volevano ogni
cognizione interdetta a chi nol fosse; ma volevano fedele
eziandio ed inalterato lo insegnamento; ma giuravano
eziandio di comunicare le dottrine religiose <i>nella guisa
stessa</i> che erangli state insegnate. Potrebbe darsi riscontro
più evidente coi costumi, colle regole, colla pratica dei
Farisei? Havvi nulla di più provato, di più costante della
fedeltà, quasi non dissi servile, che ponevano i Farisei
nella trasmissione delle ricevute dottrine? Eppure non
si comprese come cotesta bellissima sia e perentoria dimostrazione
della veracità della tradizione; e pure gli
uomini che si facevano scrupolo di ripetere perfino
gl’idiotismi dei loro maggiori, si accusarono di inventori
e falsari; eppure non si vide infine quanto Esseni e
Farisei procedano per questo verso eziandio per conformità
ammirabili; eppure le infinite prove che ne somministrano
i Farisei furono travolte in oblio; si obbliarono<span class="pagenum"><a name="Page_275" id="Page_275">[275]</a></span>
quelle formule che tornano ad ogni passo nel Talmud;
che sono il preludio obbligato di ogni recitata tradizione;
che di maestro in maestro, di trasmissore in
trasmissore risalendo, ascendono sin dove le superstiti
memorie lo permettono; si obliarono quei dottori che per
niuna cosa andarono tra i posteri così famosi come per
essersi ogni opinione interdetta che dal proprio maestro
non avessero ricevuta come si narra in <i>Succà</i>, se non
erro, per Eliezer il maggiore: <i>sciellò amar dabar sciellò
sciamagh mippi rabbò micòdem</i>. Si obliò come tra i peccati
che causa sono <i>della cessata insidienza di Dio in
Israel</i> quello si annoveri, <i>la propagazione di dottrine
non ricevute</i>; e nulla, a mirar bene, di più ragionevole;
conciossiachè la tutela e la possessione del vero eterno
siano il segno della presenza di Dio infra gli umani; si
obliò lo scongiuro che il restauratore della Teologia, Ben
Johai, il Socrate del cabbalismo, dirigeva ai discepoli, ai
<i>suoi Kabrajà</i>, instantemente esortandoli non volessero
lasciarsi di bocca uscire una parola di religione, che saputa
ed udita non avessero da uomo autorevole, o come dice il
Zoar, da Albero magno. <i>Bemattutà minaiku de la tafcum
mipummaihu milà deoraità dilà scemahtun meillanà
rabrebà</i>; e quel titolo obbrobrioso si obliò che ai propagatori
di novità imponevano i dottori, <i>adoratori</i> chiamandoli
di <i>Simulacri</i> veri e propri, e di quel comando violatori
che è secondo nel Decalogo, dove la fattura s’interdice
di imagini e sculture; <i>dehol man demappich
beoraità ma delà jadagh vela chibbel merabbò alé chetib
lo taasé lekà pessel, la taghbed lak oraità ahrà delà
jadagh velà amar lah rabbah</i>.<a name="FNanchor_79_79" id="FNanchor_79_79"></a><a href="#Footnote_79_79" class="fnanchor">[79]</a></p>

<p>Ma gli Esseni, voi lo udiste, volevano esatta e fedele
la trasmissione delle loro dottrine, e quindi a questo fine
preordinarono il giuramento. Perciò imposero la fedeltà
della orale trasmissione come abbiamo veduto, e perciò<span class="pagenum"><a name="Page_276" id="Page_276">[276]</a></span>
stesso introdussero quell’altro <i>inciso che di conservare
imponeva, di custodire con cura, con fedeltà i libri e
scritture dell’Essenato</i>. Che vi par egli che abbia pensato
e praticato a tal proposito la scuola dei Farisei; che
idea vi formate della loro fedeltà bibliografica? Ah! che
se io volessi trattare dell’argomento in tutta la sua ampiezza
bene più oltre ne spingeremmo i confini che l’ora
ed il tema non lo consentano. Ricorderemmo il deposto
biblico, il suggello di autenticità che reca manifesto, ed
a cui piacquersi di porgere ossequio i dottori eziandio
della Chiesa cristiana, ed una schiera infinita di critici
di ogni stirpe e religione; i lavori prodigiosi colossali dei
<i>Massoreti</i> che resero ogni alterazione impossibile col tessere
l’elenco minuto circostanziato delle frasi, delle parole,
delle lettere di tutta la Bibbia, e queste ed altre infinite
cose riandando, potremmo offrire della farisaica
fedeltà luminosa testimonianza. Ma noi ci contenteremo
di scendere da tanta altezza, e le più antiche e gravi
prove trasandando ci acqueteremo nelle più modeste.
Ricorderemo il divieto soltanto di conservare eziandio
un libro che non fosse corretto, e quindi l’obbligo della
rettificazione, e della soppressione. <i>Assur leasciot sefer
sceeno mugghè miscium al taschen beaoleha avlá</i>, e
soprattutto ricorderemo un passo del Talmud di Gerosolima
nel trattato di <i>Chetubot</i>, che mentre conferisce
da un lato a sempre maggiore dimostrazione dello scrupolo
e delle esattezze bibliografiche dei Farisei, ci offre da
un altro lato tutto il carattere ed il valore di una vera
<i>Rivelazione</i>. Io non oserei questo vocabolo adoperare se
non avessi sempre letto in autori gravissimi, qual fatto
costante dimostrato, <i>il silenzio dei Dottori intorno gli
Esseni</i>; se le ricerche eziandio più moderne non si fossero
arrestate innanzi questo fatto strano incomprensibile,
se infine il luogo da me citato del <i>Jeruscialmi</i> a quei<span class="pagenum"><a name="Page_277" id="Page_277">[277]</a></span>
pochi ma rari e preziosi luoghi non appartenesse, che
nella rabbinica enciclopedia alludono, a parer mio, manifestamente
alla società degli Esseni. Giudicatene voi
stessi. Vuole il Talmud accennare quei libri, quegli esemplari
da cui si può impunemente togliere criterio per la
trascrizione dei libri sacri, accennarli insomma quai libri
modelli. <i>Rab Kannà amar lemedin misefer mugghé.</i> E
quali sono, credereste, quei libri modelli? Sono quelli,
aggiunge il Talmud, <i>quei libri che libri s’intitolano
da un Esseno o Esseo</i> come più precisamente legge il
Talmud. «<i>Chegon illen deamrin sifroi de Assè.</i>» Strano
a dirsi! Quando i chiosatori tolsero a darci di questa
frase l’intelligenza, che cos’avvenne? Essi ignoravano o
in quel punto obliarono che nei secoli misnici, talmudici,
eravi una scuola famosissima che si diceva degli Esseni,
che come gli stessi farisei avevano libri; che come essi
scrupolosamente ne praticavan la custodia, che la gelosa
conservazione eragli imposta per giuramento e tutte queste
cose obliando, girono in cerca di meschine, di assurde
interpetrazioni. Si disse: eravi allora celebratissimo scriba
che il nome portava di <i>assè</i>, i cui libri si prendevano
per modello delle copie trascritte, e di quest’uomo intese
favellare il Talmud quando disse <i>Sifroi de Assè</i>.
Ma dov’è questo <i>Assè</i> nella storia? Dove sono i luoghi
in cui di esso si ragioni nel Talmud? Come il singolare
parlante nome reca egli appunto di Assè, e come infine
il solito inseparabile aggiuntivo non si legge di Maestro
o di Rab? Ma quanto meglio nel nostro sistema! quanto
più naturale, storica, espressiva, piena di vita e di verità
la frase talmudica ove degli Esseni s’intenda, ove
si ammetta niun più acconcio esempio aver potuto citare
il Talmud di esattezza e religione bibliografica, che lo
esempio pubblico famosissimo della bibliografia degli
Esseni! Il qual esempio vediamo citato in verità nella<span class="pagenum"><a name="Page_278" id="Page_278">[278]</a></span>
frase summenzionata, che mentre conferma la fama di
periti e probi bibliografi che vantavano gli Esseni, e che
è l’oggetto specifico di questa lezione, ci offre al tempo
stesso uno dei più pellegrini luoghi che la storia degli
Esseni vanti nelle pagine Rabbiniche, siccome quella
che prova contro l’opinione generalmente accettata, la
cognizione degli Esseni presso i Dottori.</p>

<p>Ma gli Esseni promettevano nel loro giuramento altra
cosa non meno preziosa conservare, e voi lo udiste, <i>il
nome degli angioli</i>. Chi è che questo giuramento ci ha
trasmesso e quindi anco la frase presente? Egli è Giuseppe
Flavio che grecamente dettava le opere sue, e grecamente
in pari modo narrava dell’essenico giuramento.
Come suona nell’originale la frase di Flavio? Suona ella
così chiara, così formale che nè incertezza nè contradizioni
abbia tra gli interpreti ingenerato? Io vel debbo
confessare. Le parole di Giuseppe furono diversamente
comprese dai suoi traduttori. Ove Basnage, ove Munk,
ove altri moltissimi leggono, come udiste, <i>il nome degli
angioli</i>, l’antico traduttore francese <i>Arnauld d’Andilly</i>,
e forse altri che io non conosco, intesero e tradussero,
<i>il nome di coloro dai quali furono i libri ricevuti</i>, che
è quanto dire il nome dei loro antichi autori. A quale
delle due diverse lezioni dobbiamo attenerci? Io non vi
obbligherò a sì lungo e duro processo; piuttosto più
breve e spedito cammino preferiremo, e prendendo in
esame or l’una or l’altra lezione, dimostreremo come
qualunque versione ci piaccia anteporre, sempre naturale
e luminosa sorgerà tra gli Esseni e i Farisei
nuova e concludentissima attinenza. Piacevi la versione
<i>d’Arnauld d’Andilly</i>? Volete che si tratti degli scrittori,
degli autori antichissimi della scuola il cui nome
si volle scrupolosamente conservato? Ed allora potrei io
tacere quei luoghi autorevolissimi, ove di questa regola<span class="pagenum"><a name="Page_279" id="Page_279">[279]</a></span>
e costume si costituisce obbligo, dovere impreteribile?
Non sono i Dottori che insegnarono che chi degli
antichi autori i nomi ricorderà, è fattore di Redenzione?
Non sono essi che ammaestrarono desiare ardentissimamente
le anime dei trapassati udirsi ricordate in quanto
insegnarono in questo mondo? Non imposero essi ad
ognuno immaginare presente nell’atto d’insegnare l’autore
dell’antico dettato. <i>Leolam jekaven adam baal scemuà
lefanav.</i> Non posero eglino stessi il precetto in pratica
risalendo per lo usato nella recitata tradizione, di
autore in autore, tutti per nome distinguendo sin dove
la superstite memoria lo permetteva? Io vorrei potere
farvi qui apprezzare il doppio oggetto che, sì facendo,
si proponevano i Farisei; l’ossequio che in tal modo
amavano prestare agli antichi maestri, lo spediente che
per tal guisa usavano efficacissimo a serbare inalterate
le religiose tradizioni perpetuando le vetuste trasmissioni,
e quasi i titoli e diplomi di legittimità invariabilmente
accompagnando alle loro dottrine. Ma questo
troppo più oltre ci menerebbe che il tempo ed il tema
non lo consentano.</p>

<p>Voi lo udiste; udiste come non sia la sola versione
che si ammise in Flavio. Si volle e per moltissimi
e forse pei più autorevoli, che la frase di Flavio
suoni diversamente cioè <i>nome degli angioli</i>. Io vorrei
che poteste quanto è d’uopo misurare tutta la importanza
di questa frase, che ricordaste come la esistenza,
nei tempi di cui parliamo, di una scuola che professasse
il culto di una recondita teologia, fu subbietto ed è tuttavia
di lunghe, ostinate e dottissime controversie, e come
in ultimo questa frase gettata nella bilancia non può non
farla, a creder mio, inclinare dalla parte del vero, del diritto.
Ma queste preziosissime circostanze basti lo avervi
accennato. Noi dobbiamo solo domandare: Saremo noi così<span class="pagenum"><a name="Page_280" id="Page_280">[280]</a></span>
felici nel rinvenire di questo giuramento il riscontro nei
Farisei, come non infelici fummo, se io non erro, nelle
cose discorse? Troveremo noi l’obbligo tra i Farisei di
conservare dottrine arcane e certi nomi di Dio venerati?
Io non rifinerei giammai se qui dovessi tutto quello esporvi
che ci porge di analogia il Talmud; e benchè di significato
fecondissimo e di momento stragrande meglio che
altri non crede, nonostante non riguardando da presso
l’argomento presente, e potendo con un singolo esempio
tutto ad un tempo provare, ogni altra talmudica citazione
preteriremo.<a name="FNanchor_80_80" id="FNanchor_80_80"></a><a href="#Footnote_80_80" class="fnanchor">[80]</a> E qual è questo esempio di cui
favello? Egli è tratto da quel libro che nell’officio comparativo
che abbiamo intrapreso non potremmo desiderarsi
più concludente. Egli è il Zoar al volume 3º sul
fine, ove oltre moltissime attinenze che è facile notare
colla società degli Esseni, oltre il narrarvi di un
libro di un Asseo per nome <i>Cattinà</i>, oltre il citarne le
parole che a guisa di commento pare avesse dettato sull’ultimo
canto di Moisè, oltre il riferirvi tutto quanto in
quell’opera si prescriveva sui doveri del medico, oltre il
rivendicarvi la legittimità dell’arte salutare contro i sofismi
che in nome di una religione fatalistica ne proscriveva
l’esercizio, oltre lo accoppiarvi nella stessa persona,
mirabile a dirsi! la cura del corpo e la cura
dell’anima, carattere precipuo distintivo della società
degli Esseni, oltre il parlarvi di un medico o Assià celebratissimo
che più si diceva operare guarigioni colla preghiera
che non colle arti sue, qualità se altra fu mai
convenientissima agli Esseni, oltre a tutto questo, ed è
già molto e rilevante, si aggiunge: quel libro esser stato
veduto, esaminato prima da un Nomade, da un Solitario.
<i>Tajaha</i> il quale redatolo dall’avo suo, dice tutte le
dottrine mediche contenute fondarsi sui misteri della
legge, prescriversi certi mezzi curativi che non sono<span class="pagenum"><a name="Page_281" id="Page_281">[281]</a></span>
precisamente nè umani nè scientifici; e poi lo stesso libro
veduto, esaminato per ben dodici mesi da uno dei
più celebri dottori Zoaristici, da R. Eleazar, che da quella
lettura riportò, siccome egli narra, un senso di venerazione
e terrore. Ma ciò che più davvicino riguarda l’argomento
presente, la gelosa conservazione dei nomi degli
angioli è il fatto, di cui depone il Zoar istesso.&mdash;Il
contenervisi in quel libro registrato il nome degli angioli,
l’aggiungersi da R. Eleazar, vero e scrupoloso Essena, che
quei nomi non parevangli esattamente ordinati, cose tutte
che rispondono pienamente a quello che vedemmo praticato
presso gli Esseni.</p>

<p>Noi abbiamo esaurito il tema del Giuramento, abbiamo
parte per parte esaminato questa specie di programma
che ogni Essena dovea soscrivere e giurare al
suo nascere all’Essenato, e lo esame intrapreso tornò,
come dovea, a sempre maggior conferma di quella identità
tra il Farisato Cabbalistico e gli Esseni, che fu costante
argomento delle nostre dimostrazioni. Adesso un nuovo
lavoro ci chiama, un nuovo esame; l’esame delle istituzioni
organiche, fondamento del nostro istituto. <i>La comunicazione
dei beni, il celibato, gli usi e la vita pratica
del chiostro.</i> Ecco gli argomenti che ci occuperanno
nelle successive lezioni.&mdash;Prove maggiori ci attendono,
a me di studio, di indagini serie, a voi di cortesia sempre
crescente. A chi valica un mar tempestoso nulla
più vale a ispirargli coraggio che una voce amica, che un
volto, un’espressione che gli auguri dalla riva propizie
le aure.</p>

<p><span class="pagenum"><a name="Page_282" id="Page_282">[282]</a></span></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_283" id="Page_283">[283]</a><br /><a name="Page_284" id="Page_284">[284]</a></span></p>

<div class="chapter">

<h2 class="p4">LEZIONE DECIMOTTAVA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Il sistema che abbiamo seguito nella esposizione della
storia degli Esseni ha almeno il pregio, se io non erro,
di essere naturale. Noi abbiamo quell’ordine esterno seguito
che l’Essena seguiva nel passaggio che dalla vita
faceva del mondo alla vita ascetica e contemplativa del
chiostro. Passava dal mondo all’Essenato con un tirocinio
di tre anni, e questo tirocinio studiato abbiamo
sotto il nome di noviziato. Varcato così le soglie dell’istituto,
un atto secondo e più intimo celebrava soscrivendo
agli obblighi che lo attendevano nella vita claustrale, e
questi obblighi e questo impegno abbiamo considerato
sotto il nome di <i>giuramento</i>. Entrato così nel novero dei
soci e tutti i doveri adempiendo, e che cosa dovrà formarne
delle nostre ricerche subbietto? Certo, i doveri appunto che
adempiva, le istituzioni a cui s’uniformava, le leggi che
ne regolavano la vita. Ma in questa stessa disquisizione
un qualch’ordine dobbiamo pure serbare. Dobbiamo da
quelle istituzioni esordire, che prendevano lo iniziato al
suo entrare; dobbiamo poi a quelle volgere la mente che
lo iniziato accompagnavano, e che gli atti tutti informavano
della sua vita sociale.</p>

<p>Una istituzione, singolare istituzione, attendeva lo Essena<span class="pagenum"><a name="Page_285" id="Page_285">[285]</a></span>
alla porta. Al suo giungere non solo i vizj, non solo
l’errore doveva deporre, ma una mano invisibile lo spogliava
di tutti i beni eziandio, e questi ora alla comunità
appartenevano, all’erario sociale, ora in favore ai
congiunti quasi per morte si rinunciavano: così Giuseppe
nelle <i>Guerre giudaiche</i>. Ma lo Essena se di ogni presidio
terreno si spogliava, ci trovava nella società una
madre la quale per mezzo di socj a questi uffici preposti,
e che la storia rammenta sotto il nome di <i>Economi</i>,
provvedeva incessante agli abiti, al vitto, ai bisogni dei
figli. E questa istituzione si dice <i>Comunanza di beni</i>.
Furono in questo senza predecessori gli Esseni? Non ebbero
modelli, esemplari tra il fiore dei Pagani, nelle patrie
ricordanze e nei Dottori contemporanei? Vediamo gli
uni e gli altri. I Pagani! Chi potrebbe dimenticarlo?&mdash;Chi
potrebbe porre in oblio a questo proposito i <i>Pitagorici</i>?
I quali oltre le altre moltissime analogie, in parte
vedute e che in parte vedremo ancora colla società degli
Esseni, questo pure parlantissimo riscontro porgevano
col nostro istituto nella <i>Comunanza di beni</i>. Il Ritter,
I, 299, crede che la comunità dei beni sia piuttosto
dei moderni Pitagorici che degli antichi; ad ogni modo
non nega l’istituzione. Ed ai Pitagorici somigliavagli
pure il nostro grande correligionario Flavio Giuseppe
quando ai suoi lettori pagani voleva porgere un termine
di comparazione coi suoi cari solitarj.&mdash;Che Flavio Giuseppe
non a torto, così sentenziando, si apponesse, abbiamo
veduto altre volte e vediamo oggi non meno; ma
forse altro meno atteso resultamento racchiudesi nel citato
ravvicinamento, se gli Esseni sono ragionevolmente
posti a fianco dei Pitagorici, se il carattere e le istituzioni
hanno comuni indivisi. Se i Pitagorici, a confessione
di valentissimi autori, hanno comuni le fattezze coi cabbalisti,
chi non vede per nuova via accostarsi, abbracciarsi,<span class="pagenum"><a name="Page_286" id="Page_286">[286]</a></span>
confondersi in uno <i>Cabbalisti ed Esseni</i>? Se è
vero in matematica che due quantità uguali a una terza
sono uguali fra loro, chi non vede la verità di questo altro
ragionamento? Esseni e Cabbalisti sono eguali a Pitagorici&mdash;dunque
Esseni e Cabbalisti sono eguali fra
loro&mdash;sono sopra un tipo stesso, un’idea sola improntati?</p>

<p>Il Paganesimo, noi lo abbiamo veduto, ci ha dato
i Pitagorici quale ordine, quale istituzione affine alla società
degli Esseni. Che cosa ci darà l’Ebraismo, la storia
dell’Ebraismo? Voi lo sapete; parliamo qui di una
linea sola della fisonomia degli Esseni, della comunanza
dei beni, del voto di povertà. E dove meglio potrìa questa
istituzione ravvisarsi che trai Leviti ed i Sacerdoti?
Sacerdoti e Leviti secondo le leggi mosaiche nulla possedevano.&mdash;Sola
fra tutte, la tribù di Levi fu di ogni
retaggio in terra santa destituita, sola fra tutte vivea del
Tempio e dei proventi del Tempio, sola fra tutte avea
per ogni <i>avere sortito l’Eterno, la sua Dottrina, il
suo Culto</i>. E questa è visibilissima attinenza tra Esseni
e Leviti. Ma non è sola, voi lo ricordate. Quando parlavamo
dell’astinenza dal vino, quando degli abiti, dei
candidi pannilini, quando degli studj e della vita contemplativa,
ei furono sempre i Leviti che tutti questi caratteri
ci offrirono comuni agli Esseni. A questi caratteri
un nuovo dobbiamo aggiungere, e questo è il voto
di povertà, la comunanza dei beni. I Leviti appartengono
alla biblica antichità e quindi recano i caratteri
ed il genio essenico nelle epoche più vetuste di nostra
esistenza. Sono soli i Leviti in quel periodo di nostra
storia a offrire cogli Esseni questa nuova similitudine?
Sarebbe errore il crederlo, riflettendo ai Recabiti dei
quali parecchie cose udiste per lo passato. Certo spero
non avrete dimenticato come nelle espressioni di Geremia<span class="pagenum"><a name="Page_287" id="Page_287">[287]</a></span>
io vi facessi osservare una frase la quale altro senso
non può avere che il voto di povertà, che la comunanza
di beni. Così prima Leviti e Sacerdoti e poi i Recabiti
di Geremia preludono, come in altri infiniti anco in questo
carattere, alla società degli Esseni.</p>

<p>Ma l’Ebraismo, voi lo sapete, ha due ère, due grandi,
e come oggi si dice, organici periodi; Bibbia e Talmud,
Profeti e Dottori, ispirazione e scienza, parola scritta e
parola parlata. Abbiamo veduto della comunanza di beni
gli avvisi nell’epoca prima; vediamone adesso i segni, il
passaggio nella seconda. Questi segni e queste vestigia di
due constano principalissimi ordini: idee e fatti, teorie ed
esempj, principj e pratica applicazione. Si trova la povertà
insegnata in principio, si trova poi in fatto applicata,
esercitata. La povertà proclamata in principio, e questo
è già molto; ma assai più sarà, se non sbaglio, quando vedremo
a chi riferita, quando vedremo qual portano nome
i suoi professori. Io ebbi parecchie volte occasione di
ripeterlo, l’ho secondo me innalzato al grado di fatto
presso che dimostrato. Il nome con cui pei rabbini si
distingue l’Essena è quello di Kassid, e riandando
tutte le prove da me in mezzo recate, troppo più oltre
la bisogna procederebbe che non fa di mestieri. Questo
per certo riteniamo, come l’abbiamo ad esuberanza provato,
che il nome Hasid è sinonimo in bocca dei Dottori
a quello che Giuseppe Flavio ci trasmise di Essena e
Terapeuta.</p>

<p>Or che sarà se oltre i contrassegni infallibili onde
questi nomi per noi si confusero, s’identificarono, questo
pur esso si aggiungesse della comunanza dei beni?
che sarà se oltre le condizioni tutte che abbiamo veduto
comporre la personalità del <i>Hasid</i>, quello pur esso udissimo
annoverarsi della povertà volontaria? E pure oso
dirlo, nulla di più ovvio, dirò anche, di più ripetuto. E<span class="pagenum"><a name="Page_288" id="Page_288">[288]</a></span>
la parte più popolare del testo Misnico, e il trattato più
accessibile, più conosciuto, più recitato di tutta la vasta
raccolta, è quello che ricorre eziandio sulle labbra dei
parvoli, che prezioso ne acchiude e perentorio insegnamento.
E pure non si comprese; e pure tanto può di luce
ed evidenza diffondere uno storico ravvicinamento. E pure
era tanto facile comprenderlo quando si fosse agli Esseni
pensato, quando si lesse nel Testo: <i>Colui che dice il mio
è tuo, il tuo è tuo</i>, egli è <i>Hasid</i>; vi fu nessuno che dubitasse
che sì dicendo si alludesse ad alcun che di storico,
di reale, di organico istituto? Quando si lesse ivi
stesso per contrapposto: <i>Colui che dice il mio è tuo e il
tuo è mio</i>; vi fu nessuno che pensasse a quei famosi progetti
che dopo Platone e Licurgo correvano per il mondo
di repubbliche, di città socialistiche; chi esaminasse se
in questa frase approvato o riprovato fosse il sistema dai
nostri dottori? Certo ch’io mi sappia, nessuno: e se qui
il luogo fosse di trattarne per disteso, quanto non riescirebbe
interessante l’ultimo di tai raffronti eziandio? Platone,
Licurgo, Fourier, Saint-Simon, Blanqui, Owen,
giudicati dai dotti Ebrei non sarebbe tema di piccol momento
senza dubbio. Ma di questo si taccia per lo migliore.
Solo ci piace insistere sulla prima parte del testo
Misnico, su quel rinunciamento a cui s’allude dei proprj
beni in favore dei poveri. Strana, insulsa, parassita
allusione ove un fatto non vi fosse stato contemporaneo
a cui si riferisse, quando si fosse di una virtù favellato
che nessuno praticava, quando si fosse voluto soltanto un
ideale tratteggiare a cui niuno si fosse accostato, quando
a fianco delle altre tre classi reali, esistenti, positive, si
fosse una quarta accompagnata che condannata fosse
stata a rimanere esclusivamente teorica.</p>

<p>Ma noi dobbiamo mostrarla questa virtù in azione,
dobbiamo passare nel dominio dei fatti, dobbiamo toccare<span class="pagenum"><a name="Page_289" id="Page_289">[289]</a></span>
degli uomini, degli atti, delle circostanze che di questa
essenica istituzione ci offrono in numero infinito ad
esempio i dottori, e così avremo le due grandi parti
della storia ebraica poste a contributo. E prima un tratto
caratteristico che si legge in <i>Cammâ</i>. Si narra d’un
uomo, che le pietre che la casa ingombravangli, andava
rotolando sulla pubblica via. Chi passa, direste, in quel
mentre? Passa, dice il Talmud, un <i>Hasid</i>, ch’è quanto
dire tale che il titolo stesso recava che noi abbiamo altravolta
ad esuberanza provato, proprio propriissimo degli
Esseni, e con mal piglio apostrofandolo si narra che
così gli dicesse, o <i>Raca</i>, o Sciocco! <i>per che le pietre sgombri
dal dominio nostro per gettarle nel tuo verace dominio</i>?
Voi lo udiste. Egli il hasid chiama suo dominio il dominio
comune, la via pubblica, la proprietà comunale;
egli chiama invece dominio non suo la casa, la propria
dimora, la privata proprietà, in quella guisa a un dipresso
che quel poderoso intelletto di Proudhon difiniva
un <i>furto</i> la proprietà. <i>La propriété c’est le vol</i>, e spiegava
il <i>Lo tignob</i> del Dicalogo come se dicesse piuttosto
<i>non possedere</i>. Chi avrebbe pari linguaggio tenuto se non
un Essena, ch’è quanto dire appunto un Hasid, uno di
quei cotali che sotto questo medesimo nome di Hasid ci
palesarono in mille incentivi la società degli Esseni? Ma
gli esempj non scarseggiano, che anzi ve ne sono di avanzo.
Fra gli antichi un Monobaze principe degli Adiabeni,
che si dice avere i suoi averi ai poveri distribuito, e Monobaze
era, curiosissimo a dirsi! figlio di quella <i>Elena</i>
regina degli Adiabeni che noi, favellando altra volta del
Nazirato, trovammo affiliata all’ordine dei Nazirei,<a name="FNanchor_81_81" id="FNanchor_81_81"></a><a href="#Footnote_81_81" class="fnanchor">[81]</a> che
è quanto dire, quell’ordine che tante e sì parlanti analogie
vedemmo offrire colla società degli Esseni; alla
quale il figlio suo Menobaze avrebbe in quella guisa
aderito che i principi e monarchi aderiscono alle più<span class="pagenum"><a name="Page_290" id="Page_290">[290]</a></span>
illustri consorterie del loro Stato. E qui pure un <i>Ribbi
Isbab</i> di cui si dice essersi di ogni avere spogliato
in favore dei poveri; qui Ribbi Iohanan che traendo
da Tiberiade alla vicina <i>Zippori</i> e giunto presso un
campo, voltosi al suo compagno di viaggio, <i>questo</i>, disse,
<i>era mio e lo sarebbe tuttora se non avessi ad esso preferita
la vita studiosa, contemplativa</i>. E qui un fatto, un
gran fatto che solo dalla storia dell’Essenato, delle sue
istituzioni, del suo voto di povertà, può ricevere lume adeguato,
ed aspetto di verosimile, voglio dire la manìa che
invase, l’andazzo, il trasporto generale ai primi albori del
cristianesimo, di togliersi indosso il grave giogo di povertà,
ed eleggersi volontaria indigenza; che dico? il genio
stesso, le parole formali dell’autore del nuovo culto quando
diceva: <i>più agevole il passare di un elefante per la
cruna d’un ago che un ricco varcare le soglie del cielo</i>.
Quando alle turbe di seguirlo desiose, imponeva dicendo:
<i>Dividete tutto il vostro ai poverelli e seguitatemi</i>;
quando <i>gli ultimi</i> diceva <i>dovere essere i primi nel regno
dei Cieli</i>; ed altre infinite somiglianti sentenze che tutte,
consuonano coi principj dello Essenato allora in fiore.</p>

<p>Potremo dubitarne? Potremo dire che il Cristianesimo,
che il suo autore non abbia volgarizzato le teorie
ed i precetti del grande istituto? Potremo appuntare coloro
di errore che colsero tanti strettissimi legami fra
le due sette? Potremo dire che non bene si apponesse
un poeta francese, non ha guari tolto alla patria, quando
il fondatore del Cristianesimo chiamava recisamente <i>un
philosophe Essénien</i>? Certo che non potremo, se punto
ci cale della verità; ma tutti intenti nello spettacolo di sì
gran filiazione, diremo ai grandi fondatori del nuovo
culto, ai figli un poco degeneri degli Esseni, ai nipoti
un poco ingrati dei Farisei, ciò che Dante disse dei grandi
ingegni, <i>che vostra arte a Dio quasi è nepote</i>.</p>

<p><span class="pagenum"><a name="Page_291" id="Page_291">[291]</a></span></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_292" id="Page_292">[292]</a></span></p>

<div class="chapter">

<h2 class="p4">LEZIONE DECIMANONA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Se la comunanza dei beni fu propria istituzione della
società degli Esseni, come veduto abbiamo nella passata
lezione, non meno tralle altre distinta procedeva, per
un altro suo particolare istituto, <i>il celibato</i>. Il celibato
fu ed è tuttavia fama avere appartenuto, come ad altri,
così a quello antichissimo istituto eziandio, e gli appartenne
in verità, purchè si voglia in questa sentenza procedere
colle debite distinzioni. Che il celibato praticassero
una parte, la più ascetica delli Esseni, nessuno negò,
anzi formalmente asserironlo tutti quelli che degli Esseni
presero a trattare da Giuseppe sino ai nostri giorni. Ma
quanto a partito s’ingannerebbe chi volesse a questa
regola astretti tutti quanti gli Esseni! Vi confesso il vero,
giovani miei, quando le prime, le più superficiali nozioni
acquistando del grande istituto, mi venne fatto di
leggere questa regola severissima; quando pensai tutti
dover gli Esseni rigorosamente conformarvisi; un dubbio
mi assalì, e dissi fra me: che sarà del mio elaborato
sistema, dei raffronti perpetui dei Farisei, della strettissima
parentela, anzi della perfetta identità tra i due Sodalizj,
se il celibato fu invero proprio costitutivo elemento
di quello istituto? In qual guisa gli Esseni identificare
con quei Dottori, che levavano al cielo il matrimonio,<span class="pagenum"><a name="Page_293" id="Page_293">[293]</a></span>
che il gridavano mezzo, condizione di spirituale eccellenza?
Ed allora un certo scoramento mi prese, e dubitai
un istante della bontà del sistema. Ma quanto ingiustamente!
La contradizione che si parava gigante a
traversarmi la via, veduta più davvicino, meglio studiata,
meglio analizzata, simile ai giganti che vide l’Eroe della
Mancia, si convertiva in mulini. E per due ragioni e
per due diversi lati deponeva lo scoramento, e quello immenso
intervallo che pareva il celibato frapporre tra le
due sette sorelle, era in parte da ognuna di esse superato
e ricolmo. Farisei ed Esseni che il celibato faceva così
discrepanti si porgevano da lungi una mano fraterna, e
muovendo ognuno verso dell’altro fornivano una parte
di quella distanza che dividevali. Si accostavano gli Esseni
ai Farisei togliendo al celibato quel carattere organico,
fondamentale che parevagli attribuito, nè i Farisei
meno davvicino agli Esseni si appressavano, parecchi
e grandi e autorevoli esempj porgendosi non solo di celibato
fortuito, involontario, ma di celibato studiatamente
voluto, e amato e osservato; e qual grado eminentissimo
reputato di spirituale perfezione. Ma parlino i fatti
più di me eloquenti. Parli Giuseppe che la preziosa distinzione
stabilisce tra Esseni ed Esseni, tra quelli che
al celibato si attenevano, e quelli che, comunque veracissimi
Esseni, non pertanto non solo il celibato non
professarono, ma il matrimonio ad esso preponevano
per molti rispetti. <i>Havvi</i>, dice Giuseppe, <i>altra specie di
Esseni che convengono coi primi, nell’uso degli stessi
cibi, negli stessi costumi e nelle stesse leggi, e in nulla
ne differivano</i>, notate preziosissime parole, <i>tranne perciò
che riguarda il matrimonio, a cui il rinunciare
stimano quanto estinguere dalla faccia del mondo la
specie umana</i>. E questo è il punto in cui Esseni al centro
farisaico convengono. Ma Esseni, voi direte, vi furono<span class="pagenum"><a name="Page_294" id="Page_294">[294]</a></span>
nonostante i quali il celibato praticarono ed a regola
parziale sì, ma pure venerata eressero del loro istituto.
Nè io lo nego, nè il potrei. Lo attesta Giuseppe, come
vi dissi; lo attesta Filone pei suoi <i>Terapeuti</i>, e lo attestano
infine i due pagani Plinio e Solino. Ma quanto
lo stesso attestato di questi due ultimi, che pure sembra
osteggiarne, non reca un’aspettata conferma al nostro sistema!
Quale è questo sistema? Voi lo sapete; l’identità
suprema tra Esseni e Farisei. Ma chi erano i Farisei e qual
concetto di sè porgevano al mondo pagano? Certo di
quelli che la immensa maggioranza rappresentavano della
nazione, il fondo a così dire della Ebraica società, il popolo
vero, il popolo Ebreo. Udite ora le parole di Plinio.
Egli non rifinisce dallo stupirsi, egli celebra quale inaudita
meraviglia che una nazione per secoli e secoli si
perpetui, nella quale, per dirla colle sue parole stesse,
<i>non nasce nessuno</i>. Che cosa vi dicono queste parole di
Plinio? Certo che un attestato vi porgono rilevantissimo,
come altra volta vi feci osservare, della rispettabile antichità
dello Essenico istituto, e come stranamente siano
andati errati coloro che circa a quel torno gli assegnarono
il nascimento, mentre Plinio favella di secoli e secoli. Ma
non vi pare che le parole citate confermino la propugnata
identità? Vi par egli che Plinio avrebbe così favellato,
che avrebbe ad una setta, e scarsissima di numero,
il pomposo nome assegnato di popolo e nazione; vi par
egli che del suo perpetuarsi avrebbe fatto le meraviglie,
se gli Esseni come i Sadducei fossero uno scisma, un
membro putrido e divelto, anzichè il fiore e la eletta della
nazione? se nel concetto di Plinio e Solino, Essenato
ed Ebraismo farisaico non fosse tutt’uno? Vi par egli
che luogo vi fosse a gridare <i>mirabilia</i> pel durare, comunque
lunghissimo, di uno Istituto ove, s’egli è vero
che niuno nasceva corporalmente, pure moltissimi erano<span class="pagenum"><a name="Page_295" id="Page_295">[295]</a></span>
i nascenti per le vie di affiliazione e di noviziato? Se
d’altra parte Essenato ed Ebraismo non fossero stati nel
concetto di Plinio una sola cosa, e se il suo errore da
questo appunto provenuto non fosse, dalla naturale identità
tra gli Esseni, espressione più alta dell’Ebraismo
Farisaico, e lo istesso Farisaico Ebraismo?</p>

<p>Ma nè queste nè altre simili inattese conferme da
un obbligo ci dispensano imperiosissimo; dallo spiegare
in qual modo il celibato, almeno parziale, si concilia
colla identità dei due Istituti. E qui mestieri è
di buon grado il concediate. Se ci volessimo di una semplice
analogia accontentare, egli è gran tempo che sarìa
stata da noi indicata; se ci bastasse il dimostrare che i
Farisei se non ebbero il celibato, n’ebbero almanco lo
spirito, n’ebbero almeno le lunghissime astinenze,
n’ebbero almeno l’applicazione temporanea ai grandi
stati, ai grandi momenti della vita religiosa; gli esempj
altra volta da noi ricordati sorgerebbero all’uopo opportuni,
ed il Farisato di nuovo ricondurrebbero tra le
braccia dell’Essenato; sorgerebbero gl’Israeliti separati
da lunga mano dalle loro donne nell’aspettazione di Dio
rivelato; sorgerebbe Mosè sacratosi secondo i dottori a
perpetuo celibato perchè la voce udì che gl’intimava
<i>Rimanti con me</i>, e di cui bello indizio comecchè indiretto
ci fornirà il gran fatto, che dopo i due figli avuti
pria della sua vocazione, niuna altra prole di lui rammemorino
le istorie. Sorgerebbe David, il quale al sacerdote
di Nob ripugnante di ammetterlo alla mensa
d’Iddio protesta <i>esso ed i suoi da parecchi giorni da
ogni venere astinenti</i>. Sorgerebbe, lo che è più, una
schiera di Dottori Talmudici dei quali si narrano le lunghe
separazioni dalle donne loro, sino ai dodici, sino
ai venti e più anni, per vivere della vita studiosa appo
qualche famoso dottore lontano; nè tra questi sarìa da<span class="pagenum"><a name="Page_296" id="Page_296">[296]</a></span>
pretermettere Rabbi Achibà che un carattere particolare
ci offre notabilissimo nello appartenere a quei quattro
privilegiati che si dicono ammessi al <i>Pardès</i>; ch’è quanto
dire iniziati alle più alte speculazioni di una recondita
Teologia. E questo, ne converrete, sarìa già molto, e molto
del còmpito nostro noi avremmo fornito. Ma se il sistema
nostro è vero, se resiste a tutte le prove, dobbiamo
volere di più: dobbiamo chieder una precisa e formale
dispensa dal matrimonio, dobbiamo chiedere una precisa
e formale sanzione del celibato: Non basta; dobbiamo
chiedere, perchè sia congenere e quindi identificabile
perfettamente coll’Essenico celibato, dobbiamo chiederla
quale virtù ascetica, trascendentale, qual mezzo di superlativa
perfezione religiosa, quale sacrifizio di ogni
affetto carnale ad un affetto morale sopramondano. Parvi
egli che io proceda meco stesso più che non s’addica
indulgente? Parvi egli che più potrebbe esigere il più
severo Aristarco? Parvi egli che se questo trovato avremo,
avremo tutto trovato? Ebbene, noi lo abbiamo trovato;
abbiamo il Talmud, e dopo di esso un lungo ordine di
Trattatisti, i quali tutti, dopo avere tra i precetti di Dio
annoverato il matrimonio, pure stabiliscono una eccezione,
e questa eccezione è pegli <i>Asceti</i>, è pegli uomini
che pongono ogni loro amore nella <i>Contemplazione</i>,
per quelli, dice il Talmud, che lo esempio vogliono seguire
di <i>Ben Azai</i>. Che nome è questo, e qual nuovo
raggio di luce diffonde sull’argomento? Chi era Ben
Azai? Il credereste! Era anch’esso uno dei quattro che
sopra gli altari si dicono nel Talmud ausati a’ più eccelsi
voli della speculazione teologica; era pur esso uno dei
quattro che entrarono nel <i>Pardès</i>, ed esso, oh meraviglia!
è Ben Azai, è il modello del celibato in bocca ai Dottori,
ed egli stesso fu celibe, come celibe o quasi celibe
fu Rabbi Achibà, come celibe fu Ben Zomà, se non<span class="pagenum"><a name="Page_297" id="Page_297">[297]</a></span>
erro, tutti componenti il gran consesso del Pardès. È
egli a caso cotesto? È a caso che non solamente si trova
il celibato autorizzato praticato nel Talmud, ma lo che
è di gran lunga più importante, si trova appunto, si trova
esclusivo in quel consesso, in quei Dottori che se antenati
ebbero i Cabbalisti negli antichi tempi, sono dessi
di certo? È egli a caso che lo stesso argomento che
prova la presenza del celibato trai Farisei, prova egualmente
la particolare affinità degli Esseni con quella parte
di Farisei che furono precursori, progenitori della grande
scuola di Cabbalisti, tanto che si può dire che lo argomento
che a noi saria bastato, sorge di nuova luce rivestito
che ne prova la verità e meglio e più urgentemente
conclude di quello che chiedevamo? Io credo che uno
dei migliori criterj di verità, per giudicare di un sistema
sia appunto cotesto, quando cioè affaticandoti a
solvere una repugnanza apparente, non solo il filo trovi
che ti trae d’impaccio, ma quasi per mano ti riconduce
a rivedere, a riconoscere, a ricostatare tutte le altre
parti del visitato edifizio provando al tempo istesso il
tutto colla parte e la parte col tutto, e intimamente armonizzando
non solo colla idea in controversia, ma con
tutti gli altri caratteri del tuo sistema.</p>

<p>Abbiamo veduto lo stato economico degli Esseni,
la comunanza di beni, il loro stato, in parte coniugale
in parte celibatario. Adesso dobbiamo più davvicino osservare
la vita privata, le costumanze, le abitudini. E
prima di ciò che riguarda il loro esteriore, la loro persona.
Quali erano i loro abiti? Noi abbiamo di questo
argomento toccato laddove della origine discorrevamo
del nostro Istituto. Voi lo ricordate. Questi abiti non
erano per tutti uniformi, e forse cercando di questa diversità
la origine, la troverete per avventura in quel
doppio ordine di Esseni che abbiamo veduto comporre<span class="pagenum"><a name="Page_298" id="Page_298">[298]</a></span>
il grande istituto <i>Pratici e Contemplativi</i>. Vestivano
altri di ruvide pelli, secondo ne ammonisce Giuseppe
nell’<i>Autobiografia</i>, altri poi procedevano ammantati di
bianchissimi lini. Noi chiedevamo, voi lo rammentate, all’antichità
ebraica, alla storia, al culto ebraico di questo
duplice costume i precedenti. Vedevamo l’origine del
primo nell’uso generalmente adottato dai profeti, e che
n’era siccome pare il principal distintivo. Vedevamo
l’origine, il modello dei <i>candidi lini</i>, in parecchi e
venerande istituzioni in Israel; il vedevamo tra i sacerdoti
che di bianco lino vestivano nell’interno del Tempio;
il vedevamo tra i Leviti, tra i Nazirei, presso i
quali un verso preziosissimo delle Lamentazioni ci attestava
egual costumanza; il vedevamo nelle rappresentazioni
degli esseri angelici quando i profeti ce li dipingono
biancovestiti, quando in Daniel <i>l’antico dei giorni</i>
ci è presentato cuoperto di veste bianca qual neve; il
vedevamo tra i Dottori, specialmente in uno tra essi celebratissimo
R. <i>Iehudà Bar Ilhai</i>, del quale si narra
che approssimandosi il sabbato indossava candida veste
onde <i>non dissimile</i>, dice il Talmud, <i>appariva dagli Angeli</i>.
Che sarà pure se lo epiteto intenderete, col quale
questo santo Dottore vien designato? Certo non negherete
che niuno più parlante modello da paragonarsi agli
Esseni. L’epiteto di cui si parla egli è quello col quale,
a senso nostro, si designava dai Dottori lo Istituto degli
Esseni, l’epiteto di <i>Hassid</i>. E <i>Hassid</i> è detto nel Talmud
questo stesso Ribbi <i>Ieudà Ben Ilaì</i> di cui vediamo la
singolare conformità esteriore col costume degli Esseni.
Fatto di gran rilievo ove specialmente si consideri che a
detta del Talmud, ogni qual volta il nome, l’epiteto ricorre
presso gli antichi, di <i>Hasid</i>, egli è di questo stesso
Dottore di cui si è voluto parlare. Ma non è egli il solo
di cui si narri il <i>bianco vestire</i>. I Dottori di Babilonia<span class="pagenum"><a name="Page_299" id="Page_299">[299]</a></span>
si distinguevano pei <i>candidi manti</i>; onde erano detti,
perciò appunto <i>Malahè asciaret</i>, secondo avverte il Talmud
in <i>Chiduscim</i> ed in <i>Nedarim</i>. Ed oh quanto non
torna all’uopo nostro significante la voce <i>Hassid</i>! Voi
lo vedeste le mille volte come l’uso storico speciale che
di questo vocabolo fecero gli antichi consuoni sempre
coll’istituto degli Esseni, tanto che, ciò che i Dottori dissero,
narrarono dei <i>Hassidim</i>, è vero alla lettera, dei
grandi solitari. Ma non è perfino il nome stesso di Hassid
che non acchiuda in seno una squisita convenienza
coll’uso, col costume in discorso. Il senso suo cotanto
vago, cotanto generale, pure talvolta si determina, si
fissa, si circoscrive e l’idea ci offre bene chiara, bene
specchiata di <i>candore</i> e <i>bianchezza</i>. Ce l’offre quando
è adoperato in senso di <i>onta</i> siccome quella che in ebraico
si dipinge col pallore e la <i>bianchezza del volto</i>; <i>Malbin</i>.
Ce l’offre poi nel nome <i>Hassidà</i> che il traduttore
Arameo traslata a dirittura la <i>bianca</i>; <i>Havarità</i> per il
bianco colore delle sue penne.</p>

<p>Sono queste alcune linee di quel grande sistema
d’identità che abbiamo cercato di dimostrare del continuo
in queste Lezioni; ma la precipua sua forza sta
nell’insieme, nell’armonia delle sue parti; in quel vicendevole
connettersi, spiegarsi, completarsi, che fanno
tutti i suoi elementi, ed in cui l’animo non può fare a
meno di ammirare o uno strano capriccio del caso, o un
titolo ed un carattere innegabile di evidenza.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_300" id="Page_300">[300]</a></span></p>

<div class="chapter">

<h2 class="p4">LEZIONE VENTESIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Dopo avere nella passata lezione descritto l’esteriore
costume degli Esseni, le loro vesti ora candide quai
sacerdoti, ora aspre e pelose quai solitari e profeti, diremo
adesso degli usi loro, della pratica della vita privata.
Grande era il conto che gli Esseni facevano della
mensa comune, delle comuni imbandigioni. E nel farlo
fedeli erano alle patrie idee, alle patrie tradizioni, e fedeli
eziandio a’ più cospicui, a’ più religiosi istituti della
pagana antichità. Delle prime faccia fede la Bibbia che
ove avvenga chi di solenne banchetto faccia menzione,
sempre un gran nome, un nome santo, gli conferisce,
quello di sacrifizio,<a name="FNanchor_82_82" id="FNanchor_82_82"></a><a href="#Footnote_82_82" class="fnanchor">[82]</a> faccian fede i dottori che a dirittura
asseriscono, la mensa ove presiede la fede tenere degnamente
le veci dello altare di Dio, e le imbandigioni il
luogo tenere di sacrifizio espiatorio. Le quali idee comecchè
leggansi nelle più autorevoli opere de’ prischi dottori,
pure e forse per ciò stesso, consuonano a maraviglia
colle teorie cabbalistiche; prova ad un tempo che
tralle prime e le seconde anzichè divario, come altri
presume, grandi invece ci corrono e sensibili affinità, e
che gli Esseni anche per questo verso esprimono con
mirabile fedeltà il genio non solo della scuola de’ Farisei,
ma più specialmente di quelli che la età moderna distinse
sotto il nome di Cabbalisti.</p>

<p><span class="pagenum"><a name="Page_301" id="Page_301">[301]</a></span></p>

<p>Dissi però di costumi, eziandio, di idee pagane da
queste non dissimili de’ nostri Esseni. E qui potrei, le
greche e le barbariche istorie invocando, far mostra di
facile erudizione. Potrei citare e Persia e Atene e Sparta
e le Repubbliche pressochè tutte di Grecia antica, ove
i pranzi comuni, ora al grado si elevarono di pubblica,
di sociale istituzione, ora, lo che è più, di religioso cerimoniale.
Ma su queste e altre simili ricordanze trapasseremo
per brevità. Solo dirò con Plutarco che la <i>mensa</i>
dice <i>rappresentazione e figura della Terra; l’una e
l’altra di forma sferica concepite</i>. Ma Plutarco dice di
più: egli aggiunge che perciò stesso, <i>Vesta</i> da taluno
<i>si appellava la mensa</i>, e Vesta era simbolo di <i>fuoco centrale</i>,
dell’altare, della torre di fortezza, come altra
volta vedemmo appellato esso fuoco centrale; e quindi
al nome mirabilmente corrispondente di <i>Mizbeak</i> che
reca ne’ nostri libri la mensa, ed ambedue e <i>mensa</i> ed
<i>altare</i> come tra i pagani così tra noi indicanti un unico
principio. Tra i primi Vesta, il fuoco centrale, la vita del
mondo, e tra noi l’Ente Metafisico che i Dottori chiamano
<i>Malhut</i>, e che tutti i caratteri offre appunto or
ora discorsi. Sono questi arbitrari accozzamenti o armonie
spontaneamente prorompenti dal cuor del subbietto?
Per ora ci basti il fatto enunciato, il concetto uniforme
che della tavola formaronsi, e la Bibbia e i migliori tra
i pagani, e gli Esseni, e i più eruditi scrittori del paganesimo
quale Plutarco. Nè Plutarco è il solo. Cicerone
prende a posta sua la parola, ed arguto quale egli esser
suole in fatto di etimologia, accenna la superiorità del
latino che <i>convivio</i> chiama il banchetto quasi vivere
insieme, sul greco che lo qualifica <i>simposio</i> quasi bevere
insieme. Ma che avrebbe Cicerone pensato se del nome
ebraico avesse avuto contezza? Egli avrebbe certo trovato
lo equivalente di simposio nell’ebraico nome di <i>mistè</i>,<span class="pagenum"><a name="Page_302" id="Page_302">[302]</a></span>
e quindi inferiore anch’esso al <i>convivio</i> latino. Ma quanto
più splendida qualificazione avrebbe egli ravvisato nel
nobilissimo <i>Zebach</i>? Che se il primo ogni volgare accenna
ed anche licenzioso banchetto, il secondo ai grandi,
a’ solenni allude e religiosi convivj.</p>

<p>Nè quelli degli Esseni avrebbero questo nome demeritato.
Non lo avrebbero pel silenzio profondo che durante
il pranzo regnava d’intorno, e di cui celebre esempio ci
offrono pur essi i Farisei, quando esigono in principio non
doversi per ragione di igiene conversare mangiando; del
qual divieto solo allora comprenderemo lo spirito che a
memoria ci ridurremo l’attitudine che prendevano a quei
tempi sui letti loro i commensali. Non lo avrebbe poi, aggiunge
Filone, pei dottrinali trattenimenti che, conchiuso
il pranzo, si intavolavano tra i commensali. Ma quanto non
suonano preziose le frasi Filoniane, specialmente ove si
badi alle circostanze a cui si accenna. Non solo ei dice
che si proponeva a mensa una questione tratta da’ libri
sacri; ma egli ne addita l’indole peculiare, ei dice quei
discorsi <i>composti di allegorie sulle sacre scritture</i>. Nè
di questo si accontenta Filone: ma trapassando al criterio
generalissimo con cui dagli Esseni si procedeva nella interpretazione
delle scritture, la <i>legge</i> dice <i>considerano
pur essi qual’Ente animato i cui precetti sono il corpo;
e spirito e mente, le allegorie</i>. Abbiamo ben udito? Sono
elleno coteste le espressioni testualissime di Filone? È egli
questo il concetto che della scrittura formavansi Terapeuti
ed Esseni? Che se così è, che cosa resta per identificarli
a’ Teologi del Farisato, ai Cabbalisti? Non sono essi che
lo esempio ci offrono continuo luminoso di dotti ragionamenti
a tavola intrapresi? Non ne riboccano ad ogni
pagina e Talmud e Medrascim ed il Zoar sopratutto? Che
dico? Non sono eglino soli, soli i Cabbalisti gli autori,
e propugnatori del gran principio esegetico dagli Esseni<span class="pagenum"><a name="Page_303" id="Page_303">[303]</a></span>
bandito, <i>la duplice natura della legge di Dio spirituale
e corporea</i>? Non sono eglino appunto che all’animale
somigliandola (nel 3º Volume del Zoar) i precetti dicono
appunto come gli Esseni dicevano, <i>il corpo della
legge</i>, e le allegorie, non meno com’essi ancora ne dicono,
lo <i>spirito</i>?</p>

<p>Ma se la teoria degli uni a quella degli altri
perfettamente risponde, ciò che aggiunge Filone, non
pare, se ben si mira, di manco rilievo, e forse meglio che
le grandi affinità varrà a stabilire tra i due istituti la
medesimezza, siccome quello che poggia non già sopra
certe somiglianze che possono essere effetti di cause congeneri,
ma sopra alcune circostanze singole arbitrarie che
rivelano una medesima provenienza. Egli è Filone che
parla, Filone che dice come, conchiusa la sposizione allegorica
quando trovata sia laudabile, ognuno applaude.
E questa circostanza ove la troveremo? Nel Zoar se la
cercherete, ove vedrete non una nè dieci, ma cento e
mille volte seduti i dottori Cabbalisti al desco comune,
lunghi e dotti tessere ragionamenti, i quali conchiusi,
sono ora i baci fraterni che fanno fede del cuore appagato,
ora certe frasi che tornano immancabilmente dopo
ogni festeggiato discorso, e che suonano, a mo’ d’esempio:
<i>Se la vita ci fosse stata solo, per questo udire, largita,
già ne sarìa di avanzo</i>. «<i>Illù la atena leàlmà ella lemiscmagh
dà, dai</i>.»</p>

<p>Nè i dotti ragionamenti nè gli applausi erano la sola
parte che negli Essenici banchetti si dava alle lettere, si
dava allo spirito. Eranvi altresì i canti, vi erano gli inni.
I quali, dice Filone, coronavano gli Essenici <i>Agapi</i> colle
lodi di Dio, e colla memoria de’ suoi benefici. Questo inno
era tal fiata opera personale del Patriarca, del Presidente;
tal’altra era dettato di qualche antico poeta, perocchè i
poeti, dice Filone, hannoci lasciato de’ versi metrici <i>spondei<span class="pagenum"><a name="Page_304" id="Page_304">[304]</a></span>
esametri</i> ed inni che accompagnano le sacre danze.
Dove sono gli inni a mensa cantati nell’antico Farisato?
Il Talmud non li disconosce in verità, per quanto per la
indole dell’opera stessa non troppo, se non isbaglio, ne son
numerosi gli esempi.<a name="FNanchor_83_83" id="FNanchor_83_83"></a><a href="#Footnote_83_83" class="fnanchor">[83]</a> Pure già ne è dato l’uso travederne
sino da remotissimi tempi: che dico? sino da’ tempi
profetici, sino nella Bibbia. La quale volendo dire come
nell’ultimo nazionale esizio cessato sarebbe ogni tripudio,
annunzia come non più a suon di canto, sarìa il
vino ne’ conviti libato: d’onde traevano i dottori argomenti
a interdirne l’uso dopo l’esilio. Pure la interdizione
non è tale che l’uso non ti apparisca di quando
in quando nell’istesso Talmud: testimone quel banchetto
ove invitato Rab Hasdà a sciogliere giojoso un canto trista
invece intonava e lugubre elegia. Ma questi, per
quanto non ispregevoli esempj, poco sono, se gli Esseni
sono non solo Farisei ma Farisei cabbalisti, se la identità
di cui abbiamo finora discorso non è una favola.</p>

<p>Ebbene il Cabbalismo, i suoi usi, i suoi personaggi
ne danno la più parlante, la più espressiva imagine della
Essenica costumanza. Io non so se sbaglio, ma se il Talmud,
se tutta la biblioteca rabbinica de’ primi secoli fa
per avventura menzione di un poeta rabbino, di un
poeta fariseo, questi è un solo, chiaro, celebre se volete,
ma pure un solo. E questo unico poeta chi è egli? Egli
è uno de’ più eminenti della teologia cabbalistica, egli è
il <i>cervello</i>, la <i>mente</i> della <i>scuola</i>, come Ribbi Abbà ne fu
lo scriba, ne fu lo scrittore; egli è in una parola il figlio
stesso del grande maestro, egli è Ribbi Eleazar figlio di
Simone che fu, dice il Medrasc, <i>Carobì vetanoi upoeti</i>.
E ciò che più monta, egli è che di questo officio, di
questo carattere di poeta non fa fede il Zoar, parte interessata
nella questione e monumento esautorato dagli
anticabbalisti, ma fanno fede libri a niuno sospetti,<span class="pagenum"><a name="Page_305" id="Page_305">[305]</a></span>
di indubitata autenticità, di imparzialità manifesta. I
quali lo dicono fregiato delle triplici doti, come vedemmo,
di <i>Poeta, Oratore e Rapsoda tradizionale</i> e il vogliono
ancora <i>perito cantore</i> e identico a Ribbi <i>Elleazar Hisinà</i>
per non parlare della tanta controvertita identità
col poeta nostro, conosciuto più tardi sotto il nome di
Callir o di Calliri, intorno al quale tanto dottamente
s’affaticarono i nostri moderni eruditi. E questo è senza
meno antichissimo e per ciò stesso concludentissimo
esempio di analogia, Esseno-Farisaica ed Esseno-Cabbalistica.
Ma quanto più prossimi e più comuni gli
esempi se per poco scendiamo in ordine di tempo!
Quanto illustre ce n’offrirebbe l’esempio dico di magnifiche
poesie, parte più specialmente consacrate alla
<i>mensa</i>, parte alla preghiera, alla liturgia, e tutte stupendamente
improntate di una siffatta elevazione che
rende a mille doppi mirabile il poetico magistero. Fra
i primi non si potrebbe non menzionare il Loria <i>principe
de’ moderni</i> Cabbalisti, prodigio di speculativa fecondità,
comecchè nulla abbia scritto ma tutto lo insegnamento
suo abbia trasmesso oralmente. Che dico nulla scritto?
Egli scrisse pure qualche cosa, e queste sono brevi e
mistiche poesie dettate in linguaggio Arameo e destinate
alla mensa sabbatica. Gli altri poi sono egualmente
Cabbalisti ma scrittori esimj nella purissima favella della
scrittura. Possiamo dire che se a ragione vi ha chi
possa dire di aver generato la <i>mistica poesia ebraica</i>,
la più bella che io conosca, ella è senza meno la Italia
nostra. La quale se non avesse in questo genere dato la
vita che a <i>Moise Zaccut</i> di Venezia, avrebbe già un titolo
glorioso alla riconoscenza de’ cultori della santa lingua.
Bisogna leggere le poesie del Zaccut e persuadersene.
Bisogna avere qualche sentore delle Dottrine cabbalistiche,
bisogna avere anche il gusto dell’ebraica poesia,<span class="pagenum"><a name="Page_306" id="Page_306">[306]</a></span>
per ammirare il magistero stupendo, con cui concetti sublimissimi
sono vestiti di forma non meno sublime, ed
in cui non sai veramente discernere se più l’idea conferisce
alla venustà della forma, o la squisita magnificenza
di questa alla grandezza e nobiltà del concetto. A me
poi la lettura di quelle poesie cabbalistiche dettate nel
più puro idioma della scrittura produce un effetto singolarissimo.
Mi pare che un grande abisso sia ricolmo,
mi pare un grande intervallo superato, mi pare in un
istante la distanza soppressa, che i Profeti divide da’ Dottori,
da’ Dottori cabbalisti. E quando vedo quanto la forma
profetica scritturale si attagli al concetto cabbalistico,
quando vedo e l’uno e l’altro immensamente più belli,
più grandi farsi al contatto, e quasi la parola biblica
incarnarsi, immedesimarsi col concetto cabbalistico, allora
la unità primitiva e della <i>parola</i> e <i>dell’idea</i> rivelata,
la sintesi che ha preceduto l’analisi, la separazione
sofistica, mi si rivela in una luce, in una evidenza intuitiva
che non si potria la maggiore.</p>

<p>Ora di due altri punti che il sistema, che la forma
e l’ordine concernono della tavola essenica. Questi due
punti sono in primo, l’ora, e poi l’abito che a tavola
indossavano. L’ora dicono gli storici era la sesta.
Dopo avere, dicono essi, lavorato sino a 5 ore si bagnavano
nell’acqua diaccia, e bagnati che erano si riunivano
per il pasto. Entravano nell’aula ove cibavansi,
con aria solenne, quasi fosse in un tempio; sedevano
nel più profondo silenzio, e prima e dopo il pasto i
sacerdoti pronunziavano una preghiera. Le parole udite
sono pregne di allusioni, di reminiscenze, di analogie
farisaiche; analogia l’ora al cibo assegnata; questa
ora era pegli Esseni la 6ª e lo era egualmente pei
Farisei; i quali, prescrivendo e determinando a ciascuno
l’ora di sedere a mensa, assegnano a’ Farisei la 6ª ora<span class="pagenum"><a name="Page_307" id="Page_307">[307]</a></span>
del giorno, quella stessa che udiste sulle labbra di Filone
particolare agli Esseni; analogia la lavanda, l’abluzione
che gli Esseni praticavano nella sua forma più religiosa,
<i>Tebilà</i>, e che i Farisei non imposero che nella sua forma
più mite l’abluzione delle mani <i>Tebilat Iadaim</i>; analogia
il concetto grande ed augusto che si formavano del refettorio
al quale si accostavano come <i>ad un tempio</i>, consuonando
in tal guisa col farisaico dettato che la tavola
parificano all’altare, e il <i>carattere gli assegnano espiatorio
che era proprio all’ara di Dio. Sciulkan scel Adam
mechap per ghalav</i>. Analogia infine la benedizione che
si dice pronunziata prima e dopo il convito, e di cui abbiamo
continuo quotidiano l’esempio innanzi gli occhi.</p>

<p>L’ultimo de’ punti accennati non merita meno la vostra
attenzione. Se gli Esseni indossavano abiti particolari
durante il pasto egli è perchè nobilissimo siccome
udiste si formavano concetto della mensa comune, alla
quale siccome i sacerdoti all’altare, così essi non si appressavano
che con abiti specialissimi; egli è perchè, nè
si dee dissimularlo, tale correva allora comunissimo l’uso
tra i più distinti Romani i quali andavano, dice uno storico,
<i>al pranzo vestiti di un abito più o meno leggiero
secondo le stagioni e che serviva solamente per la tavola</i>.
E nomi pure recava distinti, pomposi: si diceva <i>vestis
cœnatoria</i>, <i>triclinaria</i>, <i>convivalis</i> e in una parola <i>sintesis</i>.
Presentarsi al festino senza quest’abito sarebbe stata inescusabile
malcreanza. Cicerone fa un delitto a <i>Vatinio</i>
di esservi venuto in abito nero comecchè convito funebre
fosse quello. Quando il convitato avesse mancato
d’indossare l’abito comune, il padron di casa glielo prestava
come prestavanlo, al dire di Capitolino, Alessandro
e Settimio Severo ai loro commensali. Ma l’uso in discorso
è di gran lunga più rilevante ove ad un uso si
raffronti, bello per mirabile identità de’ <i>dottori</i> Cabbalisti.<span class="pagenum"><a name="Page_308" id="Page_308">[308]</a></span>
I quali appunto come gli Esseni, appunto come i più
grandi tra i Gentili, non si avvicinavano alla mensa che
dopo aver vestito abiti esclusivamente alla mensa sacrati,
applicando all’atto della commestione ciò che i Farisei
del Talmud praticavano in ordine alla preghiera, per la
quale lindi e puri serbavano abiti peculiari. Ma ciò che
più mi ha colpito, che meglio ha posto agli occhi miei in
rilievo questo nuovo argomento d’identità fra le due
scuole, si è appunto, vel confesso ingenuamente, ciò che
per altri sarebbe stato per avventura soggetto di dubbio
e di esitazioni, voglio dire quell’apparente mancanza di
continuità nella pratica di quest’uso tra i Farisei, quella
lacuna storica che tu ravvisi tra l’antichissimo Essenato
e i moderni Cabbalisti, e per cui dopo aver letto di quest’uso
la pratica in una società da tanto tempo estinta,
tu lo ritrovi senza che ti sia dato discuoprirne le orme,
vivo, attuato nella scuola cabbalistica. Se i Farisei, dissi
fra me, da’ quali potuto avrebbero i cabbalisti quest’uso
imparare non lo conobbero; se i Cabbalisti non si addarono
unqua dell’esistenza neppure, e tanto meno delle
istituzioni degli Esseni in quella guisa che niuno di se
stesso può vedere il sembiante; e se non ostante gli antichi
usi degli Esseni si riproducono senza il vincolo farisaico
in seno a’ Cabbalisti e si riproducono ne’ dettagli
eziandio più minuti della pratica giornaliera, egli è segno
che la vita de’ primi si è ne’ secondi trasfusa, che
cambiando nome, forma e certi caratteri altresì deponendo,
si perpetuò l’Essenato, si rinnovò ne’ Cabbalisti
moderni, tra i quali tu ravvisi certi usi i cui storici precedenti
mancano affatto nei predecessori naturali degli
Esseni, nella Bibbia, ne’ profeti, ne’ Farisei, e di cui tu
trovi invece il tipo antichissimo nella società degli Esseni.</p>

<p>Che se questo fatto ed altri di simil tempra non provassero<span class="pagenum"><a name="Page_309" id="Page_309">[309]</a></span>
l’identità, che cosa proverebbero e quale più rimarrebbe
spiegazione escogitabile? Certo che altra sola
rimarrebbe possibile, ma tale che per la sua assurdità
niuno vorria menar buona. Bisognerebbe supporre che in
seno ad una stessa nazione, <i>gli Ebrei</i>; sotto gli influssi
di una medesima religione, l’Ebraismo, in breve sotto
l’azione di un concorso di cause identicissime, due istituti
siensi generati, che tutto o pressochè tutto vantano comune,
<i>dottrine</i>, <i>genio</i>, <i>pratica giornaliera</i>, <i>usi</i>, <i>costumi</i>
e nonostante non si tocchino, non si combacino, non
s’identifichino fra di loro, e nonostante sieno due riproduzioni
<i>fac simili</i> di uno stesso tipo, due manifestazioni
successive di uno stesso principio, di uno stesso genere.
Io credo questa ipotesi inammissibile. Io credo che nella
stessa guisa che nella vita di un popolo, di una fede, di
una scienza, ogni principio, ogni germe nasce una sola
volta, vive di una sola vita, e morto ed esaurito mai più
comparisce in quella guisa medesima che la Grecia ebbe
un sol Platonismo, una sola <i>Stoa</i>, un sol <i>Peripato</i>; l’età
moderna un sol <i>Cartesio</i>, un sol <i>Leibnizio</i>, un sol <i>Spinoza</i>,
un sol <i>Kant</i>, nè saria stato possibile che due ve ne
fosse perchè nulla d’insulso, di inutile si produce in
natura, così io credo che l’Ebraismo non ebbe nè poteva
avere che un sol Essenato, come non ebbe che un sol
Farisato, un solo Sadduceismo, un sol Caraismo; e che
questo Essenato cangiò sì di nome col cangiare de’ secoli,
senza cangiare però di natura, e le fattezze antiche serbando
tutt’ora riconoscibili.</p>

<p><span class="pagenum"><a name="Page_310" id="Page_310">[310]</a></span></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_311" id="Page_311">[311]</a></span></p>

<div class="chapter">

<h2 class="p4">LEZIONE VENTESIMAPRIMA</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Le istituzioni degli Esseni ci hanno sinora occupati.
Celibato, comunanza di beni, abiti, refettorio furono da
noi nel novero posti delle loro istituzioni; e come tali
studiati. Potremo noi obliare il lavoro l’esseniche occupazioni?
Potremo noi il carattere e l’esame disdirgli
di organica istituzione quando le regole dell’istituto come
tale lo consideravano, come tale ai socî lo imponevano?
Io credo che nol possiamo. Troppo era per essi essenziale
il lavoro perchè possa da noi pretermettersi. Il lavoro,
dice il <i>Salvador</i>, era una delle tre basi su cui la
società si fondava, e queste basi erano <i>Lavoro</i>, <i>Carità</i>,
<i>Contemplazione</i>. Le quali basi attentamente osservando,
mi venne fatto dimandar a me stesso: sarebbe
egli possibile che di questa triplice caratteristica si faccia
parola nelle antichissime sentenze di <i>Abot</i>? Sarebbe possibile
che un equivoco, sino adesso perpetuato, ci abbia
conteso la vera e genuina intelligenza della parola <i>Abodà</i>,
e che non ad altro se non alla essenica organizzazione
allude il testo antichissimo, quando tre dice essere le basi
su cui poggia il mondo, il sociale edifizio, <i>Carità</i>,
<i>Lavoro</i>, <i>Contemplazione</i>? Io non ardirei asserire che
così sia veramente, che a questo e non ad altro abbia
alluso la <i>Misna</i> e che la parola <i>Abodà</i> sin ora intesa
come il culto esprimente e il servigio di Dio, stia piuttosto<span class="pagenum"><a name="Page_312" id="Page_312">[312]</a></span>
a significare lavoro, come pure il potrebbe. Tanto
io non ardisco, ma ciò che si può a dirittura affermare,
egli è che la congetturata interpretazione può stare a
fronte di altre mille che la critica moderna partorisce
ogni giorno; egli è sopratutto il conto grandissimo in cui
il lavoro si tenne presso gli Esseni.</p>

<p>Ma qual lavoro? certo non il commercio per cui gli
antichi professarono dispregio anzichè altro; per cui parve
condegno agli Egizj, agli Indiani, antichissimi popoli, rilegarne
i professanti sino alle ultime classi sociali. Per
cui i Greci stessi non ebbero che parole di biasimo e
di sdegno, che lo dissero proprio peculiare officio della
classe servile, e non solo in pratica l’ebbero a vile,
ma vile ancora l’ebbero in teoria i filosofi, i publicisti,
come a bastanza apparisce nel 7º libro della <i>Politica</i> di
Aristotile, e come dal nostro stesso Flavio Giuseppe apertamente
risulta, il quale più obbediente ai paganici pregiudizj
che alla storica verità, disse che gli stranieri soltanto
praticarono appo noi il commercio ai tempi di Salomone;
troppo disdicendo a popolo nobilissimo inchinare
la mente ai pensieri, agli officï della mercatura. Queste
frasi provano almeno una cosa, provano il concetto che
del commercio prevaleva, ai tempi dello Essenato, il
quale, siccome quello che aspirava a sovrumana perfezione,
non poteva a quegli offici ossequiare che dallo
universale e dal volgo medesimo erano dispetti.</p>

<p>Che se il commercio non era la occupazione prediletta
dei rigidi solitarj, potremo dire lo stesso dell’agricoltura?
Egli è certo che Filone attesta il contrario. Ricorda
<i>Filone</i> come gli Esseni si compiacessero attendere
eglino stessi ai rusticani lavori, e le terre eglino stessi
coltivare alla società pertinenti. Nè certo consuonavano,
in questo, i lor costumi con quelli dei più famigerati
popoli del mondo antico. I quali non meno che il commercio<span class="pagenum"><a name="Page_313" id="Page_313">[313]</a></span>
ebbero a vile l’agricoltura, e l’uno e l’altra
affidarono a mercenarj, a schiavi. Testimoni gli Indiani
che solo all’infime classi sociali concessero il lavoro dei
campi; testimone l’Egitto, la Grecia, e Sparta segnatamente;
e se una eccezione dovesse farsi fra i popoli
antichi, ei sarebbe senza meno pei Cinesi e pei Romani.
Ma dove oblio il popolo nostro? Che agricola per
eccellenza, non alle conquiste, non alle arti, non alle
scienze, poco ai commerci rivolse la mente, ma tutte si
ebbe le sue cure la coltivazione della terra: e le terre
feconde e le mèssi e i frutti abbondanti, si udì per secoli
e secoli riprometter qual premio della sua fedeltà, e per
contro suonar terribile, continua minaccia al peccato, la
sterilità e la terra ingrata ai prodigati sudori.</p>

<p>Nè l’agricoltura fu meno in reverenza appo i Dottori.
I quali non solo la consigliarono qual onesta, utile
occupazione; non solo eglino stessi talvolta la praticarono
(nella più corrotta epoca dello Impero romano rinnovando
le virtù dei Cincinnati), ma preludendo alle grandi
e famose quistioni, sorte ai nostri giorni tra i più celebri
Economisti, in due campi, in due scuole si divisero;
l’una il primato concedendo all’agricoltura, l’altra
a questa anteponendo i commerci e le industrie; l’una
<i>vaticinando</i> il definitivo trionfo dell’agricoltura, l’altra
all’aspetto florido dei campi anteponendo il fervore, l’attività
dei commerci e dell’officine. (V. Talmud Mezihà.)</p>

<p>Ma gli Esseni, e voi l’udiste, l’agricoltura onoravano
ed esercitavano come esercitata ed onorata fu in progresso
di tempo da illustri e famosi sodalizi che sul tipo dell’antico
essenico istituto si modellarono nella Chiesa cristiana,
a ritiro, a solitudine, a contemplazione. E non solo ricorda
la storia onorata, e praticata da essi l’agricoltura, ma ricorda
altresì lo studio che gli Esseni facevan solerte delle
virtù e proprietà dei semplici, dei vegetabili specialmente<span class="pagenum"><a name="Page_314" id="Page_314">[314]</a></span>
in quanto potevano offrire di terapeutico, di curativo, dediti,
come veduti li abbiamo, non meno a risanare gli spiriti
che a restaurare nei corpi la perduta salute, siccome
la doppia significazione ce lo avvertiva da bel principio
del loro nome di <i>Esseni o Essei</i>, palesemente originato
da quel di <i>Assia</i> medico e terapeuta. Nel quale studio
ebbero non so dire se a imitatori o modelli la setta dei
Pitagorici, che non solo della origine si occupò e della
cura dei morbi, ma che lo studio e l’applicazione predilesse
dei semplici e della musica, della prima specialmente,
per la epilessia o morbo sacro, e per i morsi
dello scorpione.</p>

<p>E che diremo dei Dottori? Se di questi volessi distintamente
favellare, e se troppo la materia non soverchiasse,
questo sarebbe il luogo di riandare quei
molti e preziosi esempj che per entro si colgono alle pagine
del Talmud, ove i semplici, i rimedj tratti dal
regno vegetabile, si veggono studiati, celebrati e costantemente
messi in opera dai più antichi Dottori; sarebbe
il luogo di fare nell’ordine botanico ciò che il dottore
<i>Rabbino Levinson</i> fece, non ha guari, rispetto alla zoologia,
e dettare una <i>Botanica talmudica</i> siccome egli scriveva
una <i>Zoologia talmudica</i>, che ebbe l’onore di essere
letta e pubblicamente laudata dal principe dei naturalisti
moderni, dal venerabile <i>Alessandro di Humboldt</i>.</p>

<p>Ma coteste sono opere meglio che lezioni, meglio
che digressioni, e noi dobbiamo stimarci felici di costeggiare
le rive anzichè ai pericoli avventurarci di lunghe
navigazioni.&mdash;Ci basti che il Talmud, che i Medrascim
ci porgono di questo studio e di queste terapeutiche applicazioni
l’esempio, e sopratutto ci basti che l’uno e l’altra
ci sieno porti dal <i>Zoar</i>. Il quale siccome quello che rappresenta
il Cabbalismo e i suoi Dottori, meglio torna
all’uopo opportuno per quella identità dimostrare, che è<span class="pagenum"><a name="Page_315" id="Page_315">[315]</a></span>
costante e prediletto argomento delle nostre lezioni. E
che il <i>Zoar</i> ce lo porga, ne son testimoni quelle frequenti
allusioni alla natura, alla proprietà delle piante, degli alberi
in ispecie, e del palmizio segnatamente, del quale si
descrivono le maravigliose proprietà sessuali così esattamente
dai moderni chiarite, e presentite se io non erro,
sino dall’antichissimo <i>Empedocle</i>, filosofo greco delle
scuole antisocratiche: testimone il 2º vol. a pag. 15, ove
si tenta una classificazione dei vegetabili improntata, non
v’ha dubbio, di caratteri mistici, trascendentali, ma pure
senza meno un tentativo di classificazione: testimone il
fatto di cui vi feci non ha guari menzione, in cui di un
medico si favella, di un <i>Asia</i>, che un libro possedeva preziosissimo
per lo studio dei semplici, e per la cura dei
morbi; e infine, testimone lo stesso 2º vol. a pag. 20, ove
si parla in termini apertissimi della <i>distillazione</i>. Gran
che! quando rilessi di recentissimo questa pag. 20, quando
intesi a favellare di <i>distillazione</i> non era molto tempo
trascorso dacchè le pagine aveva svolto di un trattato di
<i>Fisica</i> elementare, ove con termini più che non era mestieri
laconici, si attribuiva l’origine, l’onore della <i>distillazione</i>
agli Arabi, ai Musulmani. Io dico il vero; quelle
parole mi avevano tratto in errore: aveva creduto che gli
Arabi, della distillazione inventori, fossero gli Arabi del
Medio-evo, i conquistatori della Spagna e della Sicilia, i
coetanei di Averroe o di Avicenna. Epperò dissi fra me:
qual occasione, qual festa, qual trovato non sarebb’egli
cotesto per gli anticabbalisti? Come facile il provare la
età modernissima del <i>Zoar</i> che del moderno trovato favella,
della <i>distillazione</i>? Perciò, che feci? Usai, perdonate
la mia franchezza, usai un’astuzia; ma non temete;
una pia e religiosa astuzia, <i>pia et religiosa calliditas</i>,
un’astuzia innocente; scrissi all’illustre amico
Professor Luzzatto, siccome a quello che più splende tra<span class="pagenum"><a name="Page_316" id="Page_316">[316]</a></span>
i moderni cospicuo per la guerra intimata al <i>Zoar</i> e ai
Zoariti; e senza favellargli del <i>Zoar</i> e del suo contenuto
gli chiesi semplicemente se nulla poteva dirmi
della origine della distillazione; e se i libri rabbinici
più antichi ne facessero, ch’egli sapesse, menzione alcuna.
Mi rispose con quella sincerità che lo distingue:
<i>della distillazione non ne so nulla</i>. Io non aveva nulla
guadagnato; e i miei dubbj perseverarono, più che mai
fastidiosi, quando una buona ventura venne a tempo a
togliermi d’imbarazzo. Le indicazioni da me pur lette
nel trattato di Fisica elementare erano incomplete. Non
gli <i>Arabi del Medio-evo</i>, ma i più antichi loro predecessori,
eran quelli di cui si era voluto favellare, e questi
stessi appreso avevano l’arte del distillare dalle orde
tartariche. Ecco il Zoar tutelato, ed ecco al tempo istesso
riprova degli studj e delle cognizioni comuni tra Esseni
e Cabbalisti.</p>

<p>Io dissi non ha guari come larga mèsse di cognizioni,
d’idee mediche, potria dai libri talmudici raccòrsi e
dalle opere contemporanee, e come tanta ne sia la copia,
che da ogni particolar citazione mi saria rimaso. Pure
egli è un passo tra mille che sarebbe colpa tacere, perchè
più davvicino riguarda i nostri Esseni: che dico? egli
è uno di quei pochissimi in cui a parer mio i Dottori alludono
manifestamente all’Essenato ed ai suoi costumi.
E dove è? È nel trattato <i>Sciabbat</i> a pag. 133, ove parlando
di un farmaco composto di <i>cera</i> e <i>resina</i> e per
non so quale malore indicato, si aggiunge che questa indicazione
fu comunicata da <i>Rabbà</i> ai suoi uditori in un
pubblico sermone, ma che (udite, significantissime parole!)
a quella indiscreta propalazione, la scuola di <i>Beniamino
l’Asseo</i> die’ segno di dolore e di sdegno squarciandosi
persino le vesti, ch’è quanto dire, come io intendo,
che uno dei farmaci che formavano parte della <i>Materia<span class="pagenum"><a name="Page_317" id="Page_317">[317]</a></span>
medica</i> riservata gelosa dell’Essenato fu propagato, vuoi a
pubblico vantaggio, vuoi per indiscreta osservanza degli
Statuti sociali, da Rabba in Mahoza, e tanto più mi confermo
in questa sentenza, in quanto veggo lo stesso <i>Raba</i>
nella stessa <i>Mahoza</i>, esporre al pubblico la misteriosa
lettura del nome di Dio, ed esserne ripreso da un <i>Sabà</i>,
da un Dottore anonimo, lo che prova e la indole di <i>Rabà</i>,
e il suo sistema di propalare i segreti della scuola, e la
presenza nell’uno e nell’altro caso, di persone, di Dottori
che protestano contro la divulgazione delle dottrine sociali.</p>

<p>Ma di questo basti per ora. Bisogna dire degli altri
offici a cui sacravano le ore i nostri Esseni, come detto
abbiamo sinora, dell’agricoltura, dello studio dei semplici,
e della pratica medica. Gli Esseni non abborrivano
dai mestieri. Filone ci ammonisce come parecchi di loro
si dessero ad opere manuali non isdegnando passare dallo
studio al lavoro, e dal lavoro allo studio; ed altra e parlantissima
analogia al tempo istesso offerendo coi più
antichi e venerandi tra i Farisei. I quali ogni arte o mestiere
reputavan nobile purchè onestamente esercitato: nè
di tanto è mestieri che io vada oggi esempj accumulando,
sì perchè è il fatto per se stesso notorio, sì perchè
non è molto che fuori di qui ne parlai pubblicamente
a disteso, esempj recando sì numerosi e autorevoli da
persuaderne, se bene estimo, i più dubitosi. Ed altrettanto
fecero pur essi gli Esseni al dir di Filone. Non sì però
che certi mestieri severamente non s’interdicessero, nè a
niuno di essi fosse dato rivolgere lo ingegno e la mano.
E quali erano i mestieri interdetti? Ve lo dica Filone
colle parole stesse del testo. «Tu, egli dice, non troverai
tra costoro niuno artista che voglia lavorare intorno
una freccia, un dardo, una spada, un elmo, una corazza,
uno scudo nè di alcuna spezie di armi, di macchina,
o strumento che serva alla guerra.»</p>

<p><span class="pagenum"><a name="Page_318" id="Page_318">[318]</a></span></p>

<p>Che vi dirò? Quando lessi queste parole in Filone
io ringraziai Iddio, e lo ringraziai di cuore. Lo ringraziai
in primo per avermi posto nella buona via inspirandomi
il mio favorito sistema d’identità <i>essenico-farisaica</i>; e poi
lo ringraziai di non avere comunicato vana infondata congettura
ai miei uditori. E se di tanto lo ringraziai, ne ho
ben d’onde. Perocchè egli è questo uno dei punti più culminanti
ove <i>Esseni</i> e <i>Farisei</i> s’incontrano, si abbracciano,
s’identificano. Come gli Esseni, aborrivano i Farisei,
come un antico <i>Baraita</i> lo attesta, dal fabbricare, dal
vendere, dallo affilare spade o armi qualsiasi, da vendere
o fabbricare ceppi, catene, collari, ad uso di guerra; e
se qualche contestazione si produce egli è a proposito
degli scudi.&mdash;Ne vogliono gli uni lecita la vendita, la
fabbricazione perchè armi sono puramente difensive. Ne
vogliono gli altri interdetto lo spaccio perchè, notate singolare
ricordo, perchè, dice il Talmud, quando nel bollor
della pugna ogni arma è spezzata, è caduta, si suol non
di rado battagliare cogli scudi; che dico? non è lo
scudo soltanto che fu subbietto di disparere tra i Farisei,
egli è il cavallo, il cavallo che per alcuno si dice strumento
di guerra, per altri come tale non si qualifica. Vogliono
i primi che venderlo non sia lecito, perciocchè,
notate quest’altra storica singolarità, egli avviene non
infrequente, dice il Talmud, che il prode cavaliero ammaestri
il focoso animale a finire con calci e coll’orribile
calpestare i nemici caduti in battaglia, e quindi a buon
diritto estimare si debba bello e forte arnese di guerra,
e terribile guerra. Ecco due capi soltanto intorno a cui
si avvolsero discordi le dottrine, le opinioni farisaiche;
lo <i>scudo</i> e il <i>cavallo</i>; pel resto per le altre armi o
strumenti qualsiansi, che a strage, a schiantare, a oppressar
possano essere rivolti, una fu la voce, una la sentenza
per interdirne la fattura, la propagazione.</p>

<p><span class="pagenum"><a name="Page_319" id="Page_319">[319]</a></span></p>

<p>Nè qui si fermava lo scrupolo farisaico: vollero
all’israelita interdetto il vendere ai Pagani <i>orsi</i>, <i>leoni</i>,
<i>pantere</i>, <i>elefanti</i>, che facevano allora frequenti comparse
negli stadj, nell’anfiteatro e nel circo, a sollazzo
della plebe corrotta e servile; e sotto ai cui morsi, ai cui
artigli cadevano trafitte, sanguinose, migliaja di vittime;
vollero interdetta la cooperazione dell’Ebreo alla edificazione
di quelle basiliche o tribunali ove si rendevano
allora iniqui e ipocriti giudizj; di quei luoghi di supplizio
ove tanti innocenti sostenevano crudeli martirj; di
quegli stadj ove l’uomo contro l’uomo, o la belva contro
dell’uomo venivano scatenati a trastullo di un popolo
feroce e corrotto; e infine di quelle cupole balnearie che
ornavano gli edifizi destinati ai pubblici bagni, e che la
<i>Misnà</i> chiama <i>chippà</i>; <i>volta o cupola</i> dove pare che la
imagine fosse sculta o dipinta di qualche paganica divinità,
spesso di <i>Venere afrodisea</i>, come mi è dato dedurre
da una preziosissima Misnà in <i>Aboda Zarà</i>. Ed egli è là
che Raban Gamieil vediamo alle prese con un Proclo detto
<i>filosofo</i>, che io dissi, se non erro, altra volta identico per
avventura a quel Proclo che fu seguace di Iamblico e di
Plotino nella schiera dei nuovi Platonici.&mdash;Questo orrore
di ogni arme, di ogni strumento di omicidio vediamo
altresì in due leggi, in due pratiche, biblica l’una, rabbinica
l’altra, prova tra altre mille della medesimezza
del genio, dello spirito che informa ambidue. È la prima
la prescrizione che si legge nell’Esodo per cui a comporre
l’altare di Dio, pietre s’impongono intiere e dal contatto
immuni di ferro o scalpello: è l’altro il consiglio di rimuovere
ogni ferro, ogni arma dalla mensa privata quando
conchiuso il pasto ci accingiamo a benedire, appunto
per quell’analogia che abbiamo altra volta notata tra l’altare
e la mensa, nel concetto, nei principj e nelle pratiche
eziandio di Esseni e di Farisei.</p>

<p><span class="pagenum"><a name="Page_320" id="Page_320">[320]</a></span></p>

<p>Ma questi abbiam veduto non solo abborrire dal nuocere
al corpo, interdicendosi il commercio dell’armi, ma
dal nuocere altresì allo spirito, ai costumi, astenendosi da
por mano a basiliche, a <i>cappelle</i>, a tempj pagani. E del
come osservassero il presente divieto, illustre ce n’offre un
esempio lo storico <i>Giuseppe</i>, anzi Ecateo Abdiretano dallo
stesso Giuseppe rammemorato nella risposta ad Apione,
quando narra di un governatore di Babilonia per nome
Alessandro, che volendo riedificare il tempio di Belo ed
obligati avendo i suoi soldati a cooperarvi colla persona
recando i mattoni necessarj allo edifizio, gli Ebrei furono
i soli che a quest’opra si ricusarono; nè minaccie poterono
nè castighi persuaderli; tanto che furono alla perfine
dispensati. Nè meno scrupolosi osservatori ci appariscono
infatto dell’armi, non solo ogni fabbrica o vendita interdicendosi
di armi da guerra, ma anche il portarne indosso
considerando qual disdicevole cosa. E chi lo dice? Egli
è lo stesso Giuseppe che ce lo attesta e con parole non
meno formali: «Dal divieto delle armi nasce, egli dice,
che quando vanno attorno da una città in un altra, per i
latrocini solamente si armano, e da questo caso in fuori
niun’arme recano indosso.» Voi lo udiste, Giuseppe è
esplicito. Gli Esseni non recano armi tranne in luogo di
imminente pericolo. Ma ciò che non meno riesce esplicito,
egli è la doppia bellissima analogia che ne offrono
i Farisei e i Farisei Cabbalisti. La prima ci è offerta dalla
<i>Misnà</i>, la seconda ci è porta dal <i>Zoar</i>. È la prima in
<i>Sciabbat</i> laddove indagando quali sono gli arnesi d’impune
trasporto fuor del recinto murato, s’interdice la <i>spada</i>,
<i>l’asta</i>, <i>la alabarda</i> e non sì tosto mostra R. Eliezer
di volere assolto chi li trasportasse, perchè egli dice <i>tornano
spesse fiate ad ornamento</i>, che i Dottori ad una voce
insorgono, e <i>non ornamento</i>, gridano, <i>ma disdoro sono
coteste, conciossiachè sia scritto. E nei giorni del Re<span class="pagenum"><a name="Page_321" id="Page_321">[321]</a></span>
Messia le spade saranno in vanghe converse, le aste in
falci mutate, perchè le armi più non impugnerà popolo
contro popolo, e l’arte disimpareranno del guerreggiare</i>.
Se <i>l’Abate di S. Pietro</i>, se <i>Cobden</i>, se <i>Bright</i>,
se tutto il congresso della pace fosse stato a quei tempi,
e Cobden e Bright e tutti i promotori della pace universale
sariano stati Farisei.</p>

<p>Ma io dissi di un secondo esempio che il Zoar ci
porge, e questo è di gran lunga più interessante perciocchè
ci offre ad un tempo e la regola e l’eccezione; la
regola di non impugnare le armi nei tempi e luoghi
quieti, normali, la eccezione nei luoghi e nei tempi torbidi
ed anormali, e l’uno e l’altro si veggono come dissi
nel Zoar in un fatto ivi narrato. In cui <i>R. Hja</i> e <i>Ribb
Josè</i> per via procedendo veggono un uomo venire a loro
incontro.&mdash;Egli recava indosso un manto sacro ornato
nei quattro angoli delle frange di obbligo.&mdash;Però sotto
a quello si travedeva una cintura e dalla cintura pendergli
di ogni maniera micidialissime armi. A quella vista
sclama R. Hija: grande giusto è cotesto, o grande impostore&mdash;e
qui notate come potesse e dovesse a senso
di R. Hija essere giusto e pio in sommo grado cotesto
che pure in sì strana guisa se ne giva armato di tutto
punto.&mdash;Ma l’incognito si appressa, e salutato dai due
Dottori, al saluto non risponde. Discostatisi dallo straniero
i Dottori, ripigliano le dotte e sante consuete conversazioni.&mdash;Ciò
che non potè il saluto poterono le parole
sante dai Dottori profferite. A quel suono gli si fà lo
straniero dappresso, e salutatili come l’usato: Deh mi
dite, lor chiede, o Maestri, qual giudizio vi formaste della
mia scortesia quando da voi salutato, al saluto non corrisposi?&mdash;Forse,
dicemmo, pregavi, forse meditavi, ripresero
i Dottori. Allora datosi a conoscere, prese lo straniero
a narrargli le sue avventure; come andando un<span class="pagenum"><a name="Page_322" id="Page_322">[322]</a></span>
dì per cammino e imbattutosi in un masnadiero ne ricevesse
molestia, come non conoscendo chi essi si fossero
avere di essi pure sospicato, come da ciò provenisse il
tacer suo, e dallo essere in quello istante immerso in
qualche meditazione. E volendo dar loro prova, chi egli
si fosse, prende a ragionare sur un verso dei Salmi ove
si palesa veramente per ciò che era, per Dottore, e Dottore
cabbalista.&mdash;Qual fatto e qual comento! qual comento
dico all’uso, alla pratica da Giuseppe e da Filone
narrata pei nostri Esseni, di non gire mai colle armi
sulla persona tranne ove muovendo di luogo in luogo se
ne munissero per propria difesa.&mdash;E qual eloquente conferma
della identità essenico-cabbalistica, se ben si mira
agli autori del <i>Zoar</i> ignari al tutto della esistenza degli
Esseni se essi medesimi nol sono, e quindi alla impossibile
imitazione! Nè più bella infine potrebbe sorgere
presunzione in favore dell’autenticità di quel libro ove
schiette e genuine si son dipinte le figure, i costumi
delle sètte contemporanee, tali quali il nostro tardissimo
confronto li fa sorgere dopo 18 secoli vivi e parlanti al
paragone, e che niuna impostura avrebbe potuto togliere
a contraffare perchè mancava il tipo istesso da imitare
nella mente del falsario, nulla cognizione particolare
avendo avuto i posteriori Dottori dell’antica società degli
Esseni, e nulla quindi di essi avendo potuto prendere ad
imitare.&mdash;Bacone diceva: Poca filosofia fa l’uomo incredulo,
molta lo fa religioso. Noi diremo a nostra posta:
<i>Poca critica</i> fa credere apocrifo, falsato lo <i>Zoar</i>, molta
critica lo chiarisce autentico.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_323" id="Page_323">[323]</a></span></p>

<div class="chapter">

<h2 class="p4">LEZIONE VENTESIMASECONDA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Colpa sarebbe, e colpa non lieve, se discorrendo degli
Esseni e delle loro occupazioni quella trasandassi che
agli studj si riferisce, specialmente, quando di un Istituto
si parli eminentemente studioso qual fu l’Essenato.
Degli studj dunque si parli e tanto più a proposito in
quanto avendo in animo di toccare dei dogmi loro, delle
loro credenze, saranno gli studj, se io non erro, facile
e naturale transizione per cui dai lavori e dalle occupazioni
loro trapassiamo a ragionare delle dottrine e dei
dommi; participando gli studj e del carattere di occupazione
e di quello di dottrine e credenze.</p>

<p>E prima del modo. Il quale facile torna lo argomentare
quando si pensi alla vita solitaria ed agreste che
menava la parte contemplativa dell’<i>Essenato</i>, nella pace
dei campi, all’ombra amica degli alberi e sulle rive che
tanto vedemmo altravolta la società prediligere. Il qual
modo era pur quello che vediamo ai Dottori seguire non
rade volte nel Talmud, quasi sempre nel <i>Zoar</i>, che maggiori
deve per sua natura offrirci analogie, e maggiori
infatto le offre col nostro istituto; dove i Dottori, i Maestri
affidano i loro misteri alle tacite rive dei fiumi, all’ombra
dei boschi ed al cupo orrore delle caverne, o alle falde
inaccesse di qualche altissimo monte. Sistema tanto dal
nostro diverso cui la vita cittadinesca stringe da ogni lato<span class="pagenum"><a name="Page_324" id="Page_324">[324]</a></span>
colle sue braccia di ferro, e che tanto conferisce non
solo alla elevazione e perfezionamento dello intelletto,
ma alla conservazione, all’incremento della salute corporea.
Nè voglio altri a testimone che il più grande pensatore
d’Italia moderna, Vincenzo Gioberti, che nel 2º della
Protologia tali dettava concise ma eloquenti parole.
<i>L’uso</i>, diceva, <i>la vivacità, la celerità della mente giovano
alla salute, non le nocciono come si crede. Rousseau
disse: L’homme qui réfléchit est un animal
dépravé. Falsissimo. Esempio di Giulio Cesare e in generale
degli antichi. Non lo studiare, ma il modo dello
studiare moderno rovina il corpo. Elementi necessarj
allo studio, l’aria e la luce. L’aria e la luce giovano
alle facoltà dell’intelletto ed al corpo unitamente. Studiare
a cielo aperto fra gli arbori, lungo le acque correnti
o almeno in camere ben areate. I nostri dotti sono
più dilicati delle donne</i>. Fin qui Gioberti.&mdash;Voi l’udiste,
egli voleva <i>lo studio a cielo aperto fra gli arbori</i> e
tale era appunto lo studio degli Esseni e dei Cabbalisti.
Egli lo vuole <i>lungo le acque correnti</i> e non solo gli Esseni
prediligevano le rive, ma i Dottori notarono come
lo spirito profetico riempia, ispiri, i suoi ministri a preferenza
lungo le acque correnti, sicura prova come tutto
ciò che valga ad esaltare le potenze dell’intelletto conferisca
eziandio in sommo grado alla più facile fruizione
della profetica intuizione, testimone per tutte la <i>musica</i>
di cui si valsero qual prima promozione alle cose celesti
i profeti d’Israele, di cui gli effetti psicologici sono da
ognuno esperimentati, e per cui non pare sia al tutto
menzognero il dettato dei Pitagorici: <i>L’anima essere
un’armonia</i>.</p>

<p>Che se questo è il modo dagli Esseni seguito, vediamo
l’oggetto, e a così dire la materia dei loro studj. Bisogna
pur confessarlo. Vi è una disciplina, per cui gli Esseni<span class="pagenum"><a name="Page_325" id="Page_325">[325]</a></span>
non professavano nè stima nè amore, e questa è la <i>logica</i>.
Ecco come ne parla Giuseppe: <i>Quanto allo studio
della filosofa</i>, dice lo storico illustre, <i>lascian la logica
a quelli che si dilettano di quistioni di parole, e la
tengono per inutile affatto all’acquisto della virtù</i>.&mdash;La
logica, pria si può dire dei nostri tempi, non fu che
un’arte, e bella pagine di storica filosofia; sarebbe quella
che notasse le vicende, per cui l’arte logica ascese per
gradi a quel posto eminentissimo che occupa oggi nei
sistemi eziandio più trascendentali formandone poco
meno che la volta suprema, e il sostegno massimo dello
edifizio. Lungo il discorrere le ragioni del mutamento
e come la logica dallo essere un semplice interno regolamento
del pensiero, sia divenuta la legislatrice suprema
dello scibile e tutte da essa s’informino le parti della
universal metafisica. Ma se in antico era un’arte, non
sempre era arte ragionevole ed onesta. Testimone Socrate
che coll’arguto suo conversare confuse, vinse la
logica dei sofisti, e per parlare di cose meno dall’Essenato
remote, anzi a dirittura contemporanee, testimone
la logica delle scuole accademiche ed in <i>ispecie dei Pirronisti</i>
che se ne valsero a detrimento di ogni sapere e
di ogni virtù, togliendo, col dimostrare il pro e il contro,
valore alla umana ragione, ed ogni autorità ed ogni sanzione
alla morale.<a name="FNanchor_84_84" id="FNanchor_84_84"></a><a href="#Footnote_84_84" class="fnanchor">[84]</a> E questo è già prezioso rilievo per
ciò che riguarda gli Esseni, mostrandoci a dito l’origine
di quel dispetto, in cui ebbero gli Esseni la logica così
abusata. Ma egli è nulla, di fronte alla mirabile conformità
che in questo come in altre infinite occasioni veggiamo
sorgere tra gli Esseni e i Farisei. I quali ultimi
non meno che i primi, severamente imprecarono contro
la logica depravatrice del secolo, esortando a tenere discoste
dall’attossicata bevanda le labbra dei giovanetti.
<i>Minhù benehem min Aeghion</i>. Singolare a dirsi! questa<span class="pagenum"><a name="Page_326" id="Page_326">[326]</a></span>
voce <i>Eghion</i> che unica suona, se non erro, in tutto il Talmud,
fu torta dal suo verace senso a significare ora lo
<i>studio della Bibbia</i> ed ora altra cosa. E pure il suo
senso di logica è innegabile, e se non sempre fu dai
posteriori dottori confessato n’avevan ben d’onde. Erano
eglino filosofi di professione e la logica studiavano ed
amavano qual nobilissima scienza. Ma devoti eran pure
al Talmud ed osservatori sopratutto delle sue prescrizioni.
Il Talmud, aveva detto <i>Eghion</i> e se per <i>Iggajon</i>
inteso si fosse qual veramente dovuto avrebbero la logica
colle sue pretensioni, coi suoi abusi, che sarìa stato
dei nostri platonici, dei nostri peripatetici, dei nostri insomma
filosofi di ogni ordine, d’ogni colore? Certo che
sarebbero stati in odore tenuti di Eterodossi. Ma se Iggajon
volesse dire altra cosa, se dire volesse lo studio
biblico, la grammatica, come oggi si dice l’Esegesi biblica,
allora la Logica sarebbe salva, e i suoi scrittori
potuto avrebbero svolgere in pace i suoi volumi. Ecco
l’origine della fraintesa interdizione, l’origine istessa che
fece intendere nell’istesso Talmud per <i>hohmà ievanit</i>
tutt’altro di ciò che significa veramente, vale a dire, la
scienza, la cultura, la civiltà tutta del popolo greco.</p>

<p>Ma non solo della Logica furono poco studiosi ed
amanti gli Esseni, ma se le mie congetture non son temerarie
del tutto, un altro genere pure di disciplina non
raccolse per avventura la stima e l’attenzione dell’Essenato.
Se un passo del Talmud Babilonese non m’induce
in errore, tanto poco studiosi si mostravano gli Esseni
della rituaria quanto poco di attenzione concessero alla
Logica istessa. Io vel dissi, or non è molto, e spero ne
avrete conservata memoria. Un tratto vi è nel Talmud
ove ci è sembrato vedere apertissima allusione agli studj
medici dell’Essenato. Egli è là ove a proposito di certi
misteri terapeutici svelati da un dottore, a pubblico benefizio,<span class="pagenum"><a name="Page_327" id="Page_327">[327]</a></span>
si narra che la <i>scuola di Beniamino l’Asseo
squarciossi per dolore le vesti</i>: indicazione se altra fu
mai parlantissima del genio <i>terapico e riservato</i> della
Società degli Esseni. Or bene, un altro luogo si ha nel
Talmud ove la stessa scuola di Beniamino l’Asseo è ricordata.
Ed a che proposito, se il sapete? A proposito del
poco conto che per taluno si faceva della scienza dei
riti e di chi la coltiva. E chi ci è offerto di tal disistema
ad esempio? Ci è offerta la scuola appunto di <i>Beniamino
l’Asseo la quale</i>, dice il Talmud, <i>quando voleva porre la
inferiorità in rilievo dello studio dei Riti: a che giovano,
esclamava, i suoi cultori? Forse hannoci mai
permesso un corvo? Forse ci hanno unqua interdetto
una colomba?</i> Non so se io erro, ma il passo in discorso
parmi a quel novero appartenere di prove, di memorie,
di documenti, i quali provano come antica perpetua sia
stata tra noi quella <i>gara legittima, nobile, religiosa tra
i cultori del Rito, e i cultori del Dogma, tra i Teologi
e i Ritualisti</i>, gara di cui si veggon le traccie nello
stesso <i>Talmud</i>, ove il <i>Maasè mercabà</i>, ossia la scienza
del Dogma è talvolta chiamata <i>Dabar gadol</i> di fronte a
quella dei Riti che il nome reca di <i>Dabar Caton</i>; gara
che trasparisce nel <i>Zoar</i> ove i <i>Marè Misnà</i> sono posti a
riscontro, in grado però inferiore ai <i>Marè Cabbalà</i>, questi
chiamati <i>Efrohim</i>, i primi chiamati <i>Bezim</i> quasi
a indicare uno stato spirituale <i>embrionico</i>; ove la
scienza dei riti è chiamata il <i>Corpo</i> della legge mentre
quella del dogma si è appellata l’<i>Anima</i>, lo <i>Spirito</i>;
ove la dialettica dei talmudisti è presentata qual
duro e scabro esercizio dell’intelletto e personificata nei
durissimi offici che sostennero gli Israeliti in Egitto, la
forma del <i>Calvahomer</i> nel <i>homer</i> e nei <i>lebenim</i>, il <i>libbun
alaha</i> lo sceveramento e ultima formulazione della
legge. E gara per ultimo i cui effetti veggonsi tuttavia<span class="pagenum"><a name="Page_328" id="Page_328">[328]</a></span>
perdurare non solo nei dissensi che sorgono talora tra i
dogmatici e i ritualisti, ma eziandio in quella non dirò
antipatia ma certo non piena cordialità nè stima soverchia
che invano si desidera tra i cultori dei due studj, e
il cui difetto non è l’ultimo tra le cause che ostano alla
perfetta riabilitazione degli studj dogmatico-cabbalistici.</p>

<p>Ma queste sono le parti a cui meno gli Esseni sacravano
il loro tempio e il loro studio: egli è d’uopo vedere
quali quelli si fossero, e quale il metodo a cui a preferenza
si applicavano. Possiamo dirlo arditamente; le preferenze
non meno che la educazione, gli studj adottati
non meno che i rejetti provano sempre più la identità
tra Farisei ed Esseni da noi propugnata.</p>

<p>Precipua e diletta occupazione era pegli Esseni la
interpretazione delle Sacre Scritture, la <i>Sacra Esegesi</i>,
come oggi direbbesi. Ma quale Esegesi? Egli è quì ove
la parentela più chiaramente si mostra tra Farisei ed
Esseni. L’Esegesi, la interpretazione allegorica, ch’è
quanto dire quella istessa che formava e forma le delizie
del più puro Farisato e in ispecial modo di coloro tra
essi che si dicono <i>Cabbalisti</i>. E non solo gli Esseni nella
pratica, ai dottori nostri si conformavano, ma ciò che
merita tutta l’attenzione dei dotti, quello che suona veramente
significante egli è il rapporto che gli Esseni, al
dire di Filone, stabilivano tra la lettera della legge ed il
suo spirito, o per dir meglio tra la chiosa letterale e la
interpretazione allegorica. Essi, dice Filone, comparano
la legge ad un animale i cui precetti sono il <i>corpo</i>, e
l’allegoria lo <i>spirito</i>, in quella guisa che lo stesso Filone,
terapeuta esso pure, chiamava nella <i>Migrazione d’Abramo</i>
l’allegoria <i>anima</i>, e la lettera <i>corpo</i> della legge; e
in quella guisa pure che <i>Aristobulo</i>, ebreo filosofo contemporaneo,
seguiva il sistema delle allegorie scritturali,
e <i>Aristea</i>, che volendo dipingere il genio ebraico dei<span class="pagenum"><a name="Page_329" id="Page_329">[329]</a></span>
tempi suoi, ci offre nel Sommo Pontefice Eleazaro un
modello degli interpreti allegoristi della Scrittura. Ora
ch’il crederebbe? Gli Esseni, Filone, Aristobulo, sembra
quasi che abbiano veduto lo <i>Zoar</i>, e lo abbian copiato,
tanto il loro dire suona conforme alle parole dello <i>Zoar</i>,
il quale non solo è quasi una perpetua conferma del loro
dettato, mettendolo continuamente in pratica coll’allegorizzar
la scrittura, ma questa pratica stessa erige in
<i>Teoria</i>: non basta, si vale della stessa imagine, della
stessa similitudine di cui si valse Filone, si valser gli
Esseni, a indicare la relazione tra i due sensi scritturali,
il <i>litterale</i> e lo <i>allegorico</i>. Pel Zoar sezione <i>Beaàlotèha</i>
come per Filone e gli Esseni i precetti della legge ne
sono il corpo, <i>gufà deoraità</i>, l’allegoria ne forma lo spirito,
<i>Nismeta de-oraita</i>. Anzi per far più completa la
similitudine imagina lo Zoar una veste che tutta ricuopre
il corpo della legge, santissima veste tessuta dei racconti,
delle istorie, degli episodj, onde tutto va cosparso
il divino volume, e che ne formano quasi il manto e l’involucro
esteriore come i precetti ne sono il corpo, e
come le allegorie ne sono lo spirito.<a name="FNanchor_85_85" id="FNanchor_85_85"></a><a href="#Footnote_85_85" class="fnanchor">[85]</a> Non è questo
il luogo di occuparci più specialmente di questo senso
scritturale che diciamo allegorico, della sua origine, della
sua legittimità, delle vicende che ha subìto. Se questo
ne fosse il luogo, io dovrei additarvi nella storia della
esegesi scritturale due specie di allegorismi, l’uno, il
buono, il legittimo, l’ortodosso che anzichè colla lettera
pugnare e tanto meno escluderla, con essa si concilia e
armonizza perfettamente, e questo è l’allegorismo del
<i>Zoar</i> e degli Esseni, l’altro lo spurio, l’eterodosso che pugna
anzi colla lettera e col corpo della legge, e sulle rovine
s’inalza del senso pratico, letterale, storico della
scrittura, ogni loro realtà dileguando nel vaporoso orizzonte
di un fantastico allegorizzare; e questo è il simbolismo<span class="pagenum"><a name="Page_330" id="Page_330">[330]</a></span>
di Filone tra gli Ebrei; di Origene tra i Cristiani
e più o meno di tutti i Padri ed Esegeti della chiesa, i
quali stretti, più che loro non talentasse, dal senso preciso,
pratico, esecutorio, positivo delle leggi e dei Profeti
dissero, figure parabole, similitudini ciò che l’Ebraismo
credette sempre e sempre seguitò a credere e praticare
quale propria e formale indicazione di fatti o di azioni
materiali e positive. Gioberti distinse il duplice allegorismo,
ma non si accòrse la sua gran mente, siccome
quello che egli chiarisce ostile, anticristiano, eterodosso,
sia stato per primo introdotto, praticato, e qual arma di
guerra impugnato dal Cristianesimo contro l’antica ortodossia,
esautorando di ogni senso reale ed esecutorio tutti
i precetti di Dio, e reducendo a vani tipi, e figure e parabole,
la storia, i riti, i precetti; insomma tutta la parte
reale e positiva della antica alleanza.<a name="FNanchor_86_86" id="FNanchor_86_86"></a><a href="#Footnote_86_86" class="fnanchor">[86]</a></p>

<p>Ma ciò che abbiamo superstite della Esegesi degli
Esseni, non si stringe soltanto alle cose suesposte. Altri
punti culminanti ci rimangono avventurosamente da porre
a confronto col sistema dei dottori e nuove conferme
dedurne della propugnata identità. Testimoni le etimologie
greche, il senso greco che gli Esseni al dire di
Filone solevano assegnare a certe frasi, a certe parole
della Scrittura. Per Filone, <i>Piscion</i>, <i>Havilà</i>, che quai
nomi l’un di fiume e l’altro di paese, si leggono nei
primi del Genesi, sono grecamente foggiati e quai vocaboli
grecizzanti, intesi, interpretati dallo stesso Filone. E
non solo i due ricordati vocaboli, ma per dirla colle parole
del <i>Frank</i>, <i>c’est généralement sur les termes de la
traduction des LXX et des étymologies purement grecques
que se fondent ses interpétrations mystiques</i>. Ma
ciò che non vide o non notò il professore di Parigi, ella
è la consonanza perfetta col sistema d’esegesi farisaica.
Curiosissimo a dirsi! Un fatto vi ha che non abbastanza<span class="pagenum"><a name="Page_331" id="Page_331">[331]</a></span>
riscosse sin’ora l’attenzione dei dotti, ma che pure la
merita in sommo grado. I Farisei, i Dottori, i Rabbini
di Palestina, non v’è cosa che più prediligano nel deciframento
delle espressioni scritturali, che il ricorrere alla
lingua greca, alle greche etimologie. Se la parola <i>Nof</i>
non suona loro abbastanza intelligibile, il greco idioma gli
porgerà nel vocabolo <i>Ninfa</i> il senso di <i>vergine</i>, di <i>fanciulla</i>,
di <i>amante</i>. Se il vocabolo <i>Meherote-em</i>, suona
loro duro a intendersi, la lingua greca glielo farà aperto
col vocabolo <i>Mahaera</i>, <i>Spada</i>, o arme qualunque da taglio.
Che più? Una disposizione legale di prim’ordine,
una questione di vita e di morte, una dispensa dalla
pena capitale si deve nel Talmud, a una greca etimologia,
e per non dire ancora di altri moltissimi, se il cedro
ebbe tra tutti gli altri frutti benchè formosi, la preferenza
nella festa di <i>Sucot</i>, egli è perchè la parola <i>Adar</i>
suona affine coll’<i>Idro</i> greco, acqua, e quindi accenna al
cedro che al dire del Talmud cresce a preferenza in riva
alle acque sulle sponde dei fiumi. Ed ecco, se io non
erro, abbastanza espressiva analogia nel sistema interpretativo,
considerato eziandio nei suoi più minuti dettagli.<a name="FNanchor_87_87" id="FNanchor_87_87"></a><a href="#Footnote_87_87" class="fnanchor">[87]</a></p>

<p>Che se ciò paresse scarsa affinità tra le due scuole,
non lo sarebbe certo lo spirito, il genio esegetico che si
mostra in ambidue improntato di un sol conio. E chi
un esempio ne volesse quanto più si può categorico, il
chieda a Filone. Il quale, Terapeuta egli stesso, e del
sistema dei Terapeuti illustre modello, non solo nel sistema
etimologico concorda coi Farisei, ma ben anche
nello spirito, nel genio delle interpretazioni scritturali.
Testimone per tutti quel passo nella <i>vita di Mosè</i>, ove
toglie ad esporre le cause per cui tacque il divino legislatore
sui diritti dei padri alla successione dei figli. <i>Le
Législateur se tait</i>, per dirne il senso con un autore
francese, <i>sur le droit des pères à hériter des enfans</i>.<span class="pagenum"><a name="Page_332" id="Page_332">[332]</a></span>
<i>Mais, dit Philon, comme la loi de la nature veut que
les enfans soient héritiers des parens, et non les parens
ceux des enfans, la législation se tait sur ce qui serait
désastreux et malsonnant</i>. La legge tace, secondo Filone,
ciò che suonerebbe sinistro e ingiocondo a udirsi. Or
bene. Io affermo arditamente che se vi sono interpretazioni
che vadano di questo spirito, di queste tendenze
informate, elleno sono senza meno quelle dei nostri dottori,
pei quali se il testo accenna con una perifrasi, anzichè
in modo più diretto, gli animali impuri, egli è per
istudio ed amore di castigato linguaggio; se lo stesso
giaciglio si noma per l’uomo <i>letto</i>, per la donna <i>sedile</i>,
egli è per rimuovere ogni pensiero di oscenità; se l’imbrunire
<i>luce</i> si chiama anzichè tenebre, egli è per
esordire con meno tristo vocabolo; e pei quali finalmente
è principio ammesso, accettato, <i>doversi ogni idea trista,
luttuosa, inonesta circondare di ombre discrete, che
ne velino la bruttezza e l’orrore. Petah debareha iair</i>.
Che dico? Non è persino il caso di successione quello
appunto che forma subbietto dell’osservazione Filoniana
che non si contempli dai Dottori in <i>Batra</i>; e cosa assai
più singolare, ella è la stessa ragione da Filone messa
innanzi, che i dottori assegnano al caso stesso ivi considerato,
argomento che più non potrebbesi concludente
in favore dell’indole comune delle due scuole.</p>

<p>Che se poi dagli studj per sè già abbastanza conformi,
vogliamo al sistema trascorrere di esposizione, alla
forma esteriore, al <i>metodo</i> dei loro studj; non solo troveremo
questo metodo, punto da quello dissimile dei dottori
in generale, ma più specialmente simigliante a quello dei
<i>Cabbalisti</i>. A noi più non rimangono i libri degli Esseni;
ma ci resta <i>Filone</i>, il quale, e degli Esseni ci narra il
costume, e nei suoi libri ci offre, Essena egli stesso, un
autorevole esempio del far comune dei suoi confratelli.<span class="pagenum"><a name="Page_333" id="Page_333">[333]</a></span>
Ci narra il metodo di esposizione, agli Esseni peculiare,
nel libro da esso dettato <i>sulla vita di Mosè, lib. 7, e
lib. 2, pag. 81</i>, dove dice che la tradizione orale conservata
appo gli anziani d’Israel <i>Presbiteron</i> (d’onde il
prete cristiano) era comunemente insegnata sul testo
della Scrittura; che è quanto dire lo stesso ordine assumeva
della medesima Scrittura, e di essa forma vestiva
e ordine di comento. Ci offre pur <i>Filone</i> in sè stesso
l’esempio di questo generalissimo costume, non seguendo
nei suoi libri un filo logico e ordinato di <i>pensamenti</i>, ma
piegando piuttosto l’ordine alla successione dei testi od
argomenti scritturali. <i>Filone</i>, dice un illustre scrittore,
<i>Filone non ha un corpo completo di dottrine; espone i
suoi pensamenti in ordine d’interpretazioni simboliche
alla Scrittura</i>. Ora che altro è lo Zoar? Egli è appunto
ciò che or ora udiste qual definizione delle opere Esseniche
e di quelle di Filone, una serie di pensieri esposti in
ordine d’interpretazioni simboliche alla Scrittura. Tanto
è vero che ciò che all’uno conviene, non meno conviene
all’altro eziandio, e che la gran scuola farisaico-cabbalistica
è quel mare vasto ove il sistema di Filone mette
la foce, e dove l’intero Essenato «<i>ha pace con i seguaci
sui</i>.»</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_334" id="Page_334">[334]</a><br /><a name="Page_335" id="Page_335">[335]</a></span></p>

<div class="chapter">

<h2 class="p4">LEZIONE VENTESIMATERZA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Istituzioni, dottrine, e pratiche, furono la triplice
divisione da me sino da principio assegnata alla storia
degli Esseni. Noi abbiamo coll’esame delle occupazioni
loro chiusa la prima parte di questa storia: la storia delle
esseniche istituzioni. Delle occupazioni degli Esseni ultimi
comparivano all’esame gli studj, lo spirito, il metodo
da essi negli studj seguito. Tempo sarebbe quindi
che passando alla seconda parte di questo lavoro noi citassimo
a giudizio le loro dottrine, i dogmi e le credenze
al cui esame ci ha in qualche modo spianato la via la conoscenza
dei loro studj, del loro genio esegetico, dei loro
metodi. E pure, un’ultima ricerca rimanci ancora ad
esaurire pria di tôrre ad esame i dogmi e le credenze
degli Esseni. Questa ricerca si attiene ancor più davvicino
alle loro dottrine, siccome quella che anzichè trattare
della forma degli studj si occupa piuttosto della materia,
dell’oggetto dei loro studj; in una parola delle sorgenti,
delle fonti dalle quali attinsero com’è naturale le
loro dottrine. Egli è questo, se non isbaglio, un punto di
contatto e di natural transizione tra la prima e la seconda
parte di questa storia, tra la storia delle loro istituzioni
e quella non meno interessante, delle loro dottrine. A chi
chiederemo le sorgenti, le fonti da cui gli Esseni attinsero
le loro dottrine? Chi ne darà contezza dei libri da cui tolsero
gli Esseni, la regola del loro credere? Questa notizia<span class="pagenum"><a name="Page_336" id="Page_336">[336]</a></span>
ce la darà pel primo Filone, tanto col suo proprio esempio,
quanto coi preziosissimi ragguagli che più direttamente
egli stesso ci offre dei libri, delle fonti dell’Esseniche
dottrine. Ce la dà, col suo proprio esempio quando,
Essena egli stesso, ci offre in sè la imagine, il modello
dei meno celebri confratelli. Filone era Essena, e da chi
tolse Filone principalmente le sue dottrine? Certo che
molto egli deve alla greca filosofia, alla Platonica in ispecie,
perciò che riguarda sopratutto la forma, ma ove si
voglia nelle viscere penetrare del suo sistema quali ne
diremo le fattezze, e quale l’origine? Certo che alla sentenza
soscriveremo di un autore tanto più nelle asserzioni
sue autorevole, quanto niuno altro si prefisse scopo
al suo lavoro, se non quello di storica verità. E questi
è il Frank, il quale colpito dalle profonde analogie che al
sistema dei Cabbalisti congiungono le dottrine degli Esseni,
e dopo avere escluso che i primi siensi fatti imitatori
o plagiarj dei secondi, queste parole dettava significanti
che raccomando alla vostra attenzione: <i>Ne serait-il
pas juste de penser que Philon a trouvé ces doctrines
toutes faites dans certaines traditions conservées parmi
ses corréligionnaires, et qu’il n’a fait que les parer des
brillantes couleurs de son imagination?</i> E quanto il Frank
si apponga in questo giudizio, il vegga ognuno in questa
apertissima confessione di Filone medesimo; il quale in
modo che non si potrìa più esplicito va egli stesso additando
ciò che per il Frank non era sinora che nudo e
mero conghietturare. <i>Philon lui-même nous assure avoir
puisé à la tradition orale conservée par les anciens de
son peuple.</i> E questo dice Filone nella <i>Vita di Mosè</i> sul
principio del 1º libro, ove veramente appella ad una tradizione
orale conservata appo gli anziani d’Israele ch’egli
qualifica <i>Presbiteron</i>, d’onde il prete cristiano, e ch’era
comunemente insegnata sul testo della Scrittura. Ed ecco<span class="pagenum"><a name="Page_337" id="Page_337">[337]</a></span>
una prima capitalissima fonte all’Esseniche dottrine, la
<i>tradizione</i>.</p>

<p>Ma questa non è sola fonte, o per dir meglio
non veste sempre esclusivamente la sua forma verbale
che più gli è comune. Pegli Esseni non è sempre come
pei semplici primitivi Farisei, una orale trasmissione che
sarìa sacrilegio deporre per iscritto. Ella veste, anzi ella
assume la forma scritta; e mentre la voce del Maestro
era il solo organo che avesse nei prischi tempi l’insegnamento
farisaico, gli Esseni per contro vantavano libri, e
libri che spingevano anche a tempi a quelli anteriori la
loro origine. E questa preziosa contezza n’è data da uno
che nell’esseniche vicende non si potria più esperto, da
Filone medesimo, il quale attribuisce alla setta dei Terapeuti
dei libri mistici di una remotissima antichità. Parole
testuali e di senso fecondissime delle quali impareremo
fra poco ad apprezzare il valore. E non solo Filone,
ma Giuseppe nelle Guerre Giudaiche, al libro 20, al § 12,
degli Esseni favellando, dice a dirittura che studiavano
con zelo i <i>libri degli antichi</i>, parole che suonano esplicita
conferma a quanto disse Filone dei suoi <i>Terapeuti</i>.
E questa è la seconda sorgente dell’Esseniche dottrine, i
libri dei loro antichissimi, o per dir meglio la tradizione
stessa deposta e formulata per iscritto.</p>

<p>Ora che abbiamo veduto, constatato questo duplice
fatto, l’esistenza e la formulazione di una religiosa tradizione
presso gli Esseni, tollerate che solo vi accenni da
lungi la importanza e la grandezza delle sue conseguenze.
Due poi ne emergono capitalissime, di cui siate, se vi piace,
giudici voi medesimi. Riguarda l’una la tradizione rabbinica
in generale; contempla l’altra più specialmente
quella che mistica o cabbalistica si appella. Chi non vede
la prima? Ella è una prova estrinseca e tanto più concludente
della necessità e legittimità di una tradizione; ella<span class="pagenum"><a name="Page_338" id="Page_338">[338]</a></span>
è un attestato dai rabbini indipendente, di quel principio
in ogni tempo dai rabbini sostenuto, la tradizione; ella è
un ausiliare, non cerco, non provocato, non interessato,
della tradizione e dei tradizionalisti. E pure ammirate
la forza del pregiudizio! Il Franck, che queste cose riferisce,
non vide o vedere non volle la conseguenza che
ne deriva, chiara, limpidissima in favore dell’antichità
della tradizione. Per esso come per il Jost, celebre storico,
come per altri nostri e non nostri dottissimi della
Germania, le tradizioni nostre, le tradizioni rabbiniche
non più oltre risalgono di due secoli innanzi l’E. V. Due
cento anni prima del cristianesimo nacquero, se lor si
crede, quelle tradizioni che poi fecero e fanno tanta parte
integrale dell’ebraismo. E pure gli Esseni, e quel ch’è
più i Terapeuti d’Egitto, accennano, alludono e religiosamente
inchinano a una tradizione, a libri tradizionali.
D’onde in essi della tradizione contezza, se alle origini
non risale dell’ebraismo? forse glie ne giungeva notizia
allora allora di Palestina? Mai no, dice il Frank, e dice
bene, perchè tra Palestina ed Egitto relazioni intime dottrinali
non esistevano; ed anche perchè, aggiungo io, un
sistema specialmente religioso ch’è in sul nascere, una
tradizione che manda allora appena i suoi vagiti, che s’insinua
allora allora di contrabbando nelle antiche credenze,
non può avere tanto di credito, d’influenza, d’autorità da
trapiantarsi in regioni lontane e barbe gettare così profonde
come tra i Terapeuti ha gettato; e sopratutto per
che i Terapeuti spingon tant’oltre l’antichità dei loro libri
tradizionali da trascendere di gran lunga quella
data che pel Jost, pel Franck e per altri, segna delle tradizioni
rabbiniche il nascimento. Ma di queste cose si
taccia per ora per brevità, e solo ci basti avere come
da lungi accennato a un ordine di prove che nuovo e
vastissimo campo ci apre d’apologetica tradizionale.</p>

<p><span class="pagenum"><a name="Page_339" id="Page_339">[339]</a></span></p>

<p>Che diremo poi del secondo passo, della esistenza
in tanta antichità, di libri, di opere tradizionali appo gli
Esseni? E pure nulla di più provato, e nulla al tempo
stesso di più sorprendente. E perchè dico sorprendente?
perchè, vera verissima anomalia è cotesta ed eccezione
alla regola farisaica; perchè rovescia da capo a fondo
quel principio così trito così comune per cui si credeva e
si crede assolutamente interdetta ai primi tempi rabbinici
la redazione tradizionale; perchè inconcusso, generale,
inviolato pareva quell’assioma rabbinico che suona <i>le
orali cose non potersi scrivere, e le scritte non potersi
oralmente insegnare</i>; perchè infine prima della
<i>Misnà</i>, prima di tutte le opere talmudiche, prova il fatto
presente la esistenza di libri tradizionali presso gli Esseni.
E se mestieri fosse di prova dopo le citazioni ricordate,
allegheremmo il Jost nella recentissima <i>Storia del
giudaismo e delle sue sètte</i>. Il Jost è vivente autore
consultatissimo, e per quanto non mi fu dato leggerne
le scritture perchè dettate in tedesco, non è sì che oltre
la conoscenza personale dell’uomo insigne, e di cui mi
onoro, qualche contezza non siami pervenuta delle idee
nell’opera contenute. Ecco che cosa dice il Jost: <i>Les Esséniens</i>
(ei dice) <i>n’observaient pas si rigoureusement les
scrupules rabbiniques sur la transcription de la loi orale,
et les Meguillat Setarim mentionnés dans le Talmud
ont été écrits par des Esséniens</i>. Non dirò dell’ultima congettura
dei <i>Meghillat Setarim</i>, di cui spero avere non
ha guari mostrato la ragionevolezza e probabilità quando
mi fu dato produrre quella parlantissima variante che alle
parole <i>Meghillat Setarim</i> sostituisce, come nel Jeruscialmi,
Meghillat hasidin, nome, come ognun vede, più direttamente
allusivo alla società degli Esseni. Ma quanto più
non avrebbe il Jost al suo assunto giovato, se oltre ai
<i>Meghillat Setarim</i> da esso allegati, citato avesse qual<span class="pagenum"><a name="Page_340" id="Page_340">[340]</a></span>
vestigio della essenica bibliografia, nel Talmud quei casi
numerosi parlanti, che nei due Talmud, nei Medrascim,
in tutta, a dir breve, la biblioteca rabbinica de’ primi
secoli, fanno fede apertissima di altre opere, di altri libri.
E forse li avrà il Jost rammentati, forse non avrà
obliato quei <i>Sifrà deagadtà</i> che ricorrono tanto di frequente
nei libri talmudici, che figurano quali opere di
gran lunga più antiche della stessa Misna, che il Talmud
ci mostra in mano dei più antichi Tanaiti, e che
collo stesso carattere, colla stessa vetustà figurano, mirabile
a dirsi! nel <i>Zoar</i> medesimo, che li cita, li commenta
ed ai più antichi e venerandi uomini ne attribuisce
la redazione. Le quali cose potuto avrebbero più
urgentemente concludere in favore del Jost, e più luminoso
farci apparire il gran fatto di Libri tradizionali
esistenti pria dell’epoca comunemente assegnata alla
redazione delle tradizioni. Alla luce di questo gran fatto,
che cosa diviene una delle più forti obiezioni, e quasi a
dire l’<i>Achille</i> che contro lo <i>zoar</i> e le sue dottrine sieno
state dirette dagli avversarj? Pareva a costoro impossibile
che sotto l’impero di una legge così severa che ogni
scrittura interdiceva delle tradizioni, mentre niuno ancora
pensava a violarne il rigore, colle prime raccolte
della <i>Misnà</i> non solo le tradizioni si scrivessero, ma
quelle in ispecie che più sembravano segrete e gelose,
le parti più sublimi della religione, i terribili misteri
della <i>Mercabà</i>. E pure quest’argomento, che anche senza
il fatto presente della società degli Esseni non saria
rimasto senza risposta, al confronto di questo fatto, a
paragone dello esempio illustre, provato, del nostro Essenato,
nulla più conserva di terribile, e quella confutazione
riceve più concludente, che mai sariasi potuto desiderare.</p>

<p>Che se provato non ostante il fatto, pur si volesse di<span class="pagenum"><a name="Page_341" id="Page_341">[341]</a></span>
questo fatto medesimo, di questa strana eccezione indagare
le cagioni, facile sarebbe le cause additarne più
verosimili. Se diceste in qual guisa quel mistero, serbato
per la tradizione comune, non lo fu per le più gelose e
per le più rispettate, ecco che cosa risponderei. Vi mostrerei
la forma nella quale queste ultime tradizioni furono
dettate, la forma che assunsero in tutte le opere
scritte, forma se altra fu mai metaforica per eccellenza,
in cui l’allegoria procede così uniforme, così complicata,
e in cui sì denso velo ricuopre il pensiero recondito, che
tutta la penetrazione sfida dei più oculati ove alla parola
scritta non soccorra l’insegnamento orale del maestro,
a tal chè si può dire che niuna maggiore divulgazione
procurare poteva la scrittura a cotal tradizione, che
già non avesse pria di essere per iscritto deposta.&mdash;E
non è questo il luogo di maggiormente diffondersi intorno
questo argomento; ma se lo fosse, facil sarebbe
mostrarvi di questo procedere dei dottori parlantissima
analogia nei primi tentativi di redazione tradizionale,
nei primi saggi Misnici talmudici ove questa stessa forma
parabolica vediamo prevalere, ed ove le più antiche formule
suonano brevi, oscure, talvolta metaforiche siccome
i famosi <i>Simanim</i> di cui va copiosa la Biblioteca Rabbinica
dei primi secoli.</p>

<p>Ma di questo si taccia per lo migliore, ed il corso
riprendiamo della nostra storia. Noi sappiamo le fonti
d’onde i dogmi loro attinsero gli Esseni: giusto è che
alla cognizione dei dogmi stessi trapassando, quel cenno
ne facciamo che le scarse memorie e il mistero appunto
ond’erano circondati, ce lo consenton maggiore. E
quando si parla di credenze, mestieri è pure di quelle
eziandio favellare che falsamente agli Esseni si attribuirono,
sì perchè mondati procedano d’ingiuste imputazioni,
e sì perchè non è raro il vedere che sotto una<span class="pagenum"><a name="Page_342" id="Page_342">[342]</a></span>
calunniosa imputazione alcun che si asconda di vero e
di fondato, d’onde a guisa di malinteso abbia rampollato
l’errore, il dogma supposto, e quindi la fama che
accusava, in documento si converte in qualche guisa di
storica verità.&mdash;Gli Esseni, come gli Ebrei in generale,
furono appuntati di supposte adorazioni. Lo furono di
adorare il Sole, e sopra un passo di Giuseppe Flavio
fu fondata l’accusa. Io non istarò a decifrare il vero
senso delle parole flaviane. Grecisti insigni vi si provarono,
e quanto vi siano riusciti lo dicano i dubbj tuttavia
perseveranti. Io farò meglio. Io supporrò chiara e
limpida l’espressione di Flavio; io dirò che a dirittura
egli attribuisca agli Esseni, siccome veramente io credo
che gliele attribuisca, l’adorazione del Sole. Saranno per
questo gli Esseni idolatri? dovremo intendere Flavio come
lo intese il Prideaux, a rigor della lettera? Io credo
che sia avvenuto al Prideaux ed a chi lo segue, ciò che
avvenne agli antichi Missionarj Gesuiti nell’Impero cinese.
Dove avendo udito i più famigerati filosofi insegnare
la fede nel nulla, tornarono pieni di sorpresa e
di ira raccontando dovunque in Europa che i filosofi
Cinesi facevano pubblica professione di ateismo e nullismo.
E quanto i buoni Padri andassero errati, quanto
goffamente frantendessero la fraseologia dei Cinesi, facile
sarebbe qui dimostrare se l’ora e l’argomento lo
permettessero. Io credo che un qualcosa di simile sia
pegli Esseni avvenuto. E a così credere già sarebbermi
argomento sufficiente le tante prove e gli esempj cospicui
che il Sole ci mostrano sotto un senso allegorico, lo
mostrerebbe il Pastoret quando, a proposito degli Esseni,
il Sole dice non essere stato per molti popoli che il Rappresentante
dell’Ente Supremo; lo proverebbe l’uso,
onde parla il De Jurieu nei termini seguenti: «De là est
venue la coutume de se tourner toujours du côté de<span class="pagenum"><a name="Page_343" id="Page_343">[343]</a></span>
l’orient dans tous les sacrifices qui se faisaient aux
dieux célestes,» e di cui è discorso nel XII dell’<i>Eneide</i>,
v. 172; lo proverebbe il costume prevalso nei prischi
tempi nella Chiesa cristiana, di volgere verso l’oriente, e
che solo Leone I condannò come intollerabile superstizione;
lo proverebbe Fausto Manicheo quando compara
Cristo a Mitra, il Sole Persiano, e dice, i doni recati dai
Magi all’infante Gesù quelli essere appunto che gli
orientali al Sole offerivano come oro, mirra ed incenso;
lo proverebbe Ermogene che alla fine del II secolo referiva
il culto di Cristo a quello del Sole, e il corpo di
Gesù credeva assunto nell’astro del giorno; lo proverebbe
Dante quando al Iº del Paradiso chiamava poetando
Dio Sole degli Angioli:</p>

<p class="pph6 p1">E Beatrice cominciò: Ringrazia,<br />
Ringrazia il Sol degli Angeli, che a questo<br />
Sensibil t’ha levato per sua grazia;</p>

<p class="p1">lo proverebbe la Bibbia quando Dio chiama Sole il Talmud,
quando narra di chi ad un Cesare che richiese di
vedere Iddio mostrò il Sole ultimo dei suoi Ministri;
e tutte queste prove già grandemente infermerebbero
l’accusa contro gli Esseni articolata di adorazione del
Sole. E poi quanti fatti nel culto ebraico potuto avrebbero
dare origine a quest’accusa! Basti dire dell’orazione
al cui proposito appunto, e tanto più è notabile,
rammenta Giuseppe l’adorazione in discorso. Basti dire
dei <i>Vatichin</i>, forse altro nome degli Esseni, che studiavansi
principiare col sorger del Sole la prece di mattutino
in adempimento del verso; basti dire della perfetta
orientazione del Tempio di Gerosolima, intorno a
cui, dice il Talmud, tanto affaticaronsi gli antichi Profeti
affinchè la porta di Oriente ricevesse i primi raggi del
sole; basti dire il nome stesso che quella porta recava<span class="pagenum"><a name="Page_344" id="Page_344">[344]</a></span>
di porta del Sole; basti la lastra d’oro tersissimo che
votò Elena regina e Nazirea, affinchè in luogo si situasse
che ai primi raggi del sole infinite mandasse scintille
nunziatrici ai sacerdoti del rito che cominciava. E
se questo fosse il luogo di tal raffronto, aggiungerei della
perfetta orientazione, oggi costatata, delle Piramidi, che
oltre il loro carattere funerario, fa grandemente dubitare
non forse qualche rapporto possano offrire col culto del
Sole, con Osiri Dio infernale e Giudice delle anime nello
Amenti come Cristosole scende in Inferno e ne trae le
anime dei giusti, e giudice sederà de’ risorti nel giudizio
finale.</p>

<p>Ma mirate la forza del vero! Egli è soltanto, egli è
principalmente al confronto della simbologia cabbalistica
che cessa ogni possibil recriminazione, che tacciono, anzi,
e ciò di gran lunga più monta, che si spiegano, che s’intendono
le accuse in discorso e che con tutta verità, con
tutta precisione, si può dire degli Esseni che adoravano
il Sole.&mdash;E certo lo adoravano perchè furono dei Cabbalisti
progenitori, e certo ne fecero, come ne fanno i
Cabbalisti, emblema, simbolo, principalmente nella loro
Teologia; e certo non solo il sole, ma la luna, ma i pianeti
tutti fecero parte della loro simbologia, siccome S. Girolamo
lo attesta, rincarando sopra Giuseppe e dicendo
gli astri tutti avere gli Esseni adorato.&mdash;S. Girolamo
pare che compia l’accusa, ed invece non fa altro che finire
il ritratto degli Esseni, che identificarli assolutamente
coi Cabbalisti, che porre, a dir breve, l’ultima
mano a quella identità da noi propugnata. Perciocchè
mestieri è che il sappiate, non solo il Sole, simbolo fra
ogni altro cospicuo, ma la Luna, ma Giove, ma Marte,
ma Venere, ma Mercurio, e se ai tempi loro conosciuto
fosse stato Urano, anche Urano avrebbero tolto a far
parte della ricca e complicatissima loro Simbolica. Ecco<span class="pagenum"><a name="Page_345" id="Page_345">[345]</a></span>
i veri astri, il vero sole, la vera luna che adorarono gli
Esseni, il sole e la luna e gli astri del cielo dei Cabbalisti,
ecco l’accusa; che accusa si, ma solo la identità
dei due sistemi e delle due scuole, al difuori della quale io
oso dire che ogni sforzo spenderebbe invano la critica a
dare una spiegazione plausibile a questo culto strano
idolatrico, che austeri gravi autori non temono di attribuire
alla più scrupolosa e severa scuola che sorta sia
nel seno dell’ebraico monoteismo. Ecco la chiave per
capire ciò che ha di vero il sistema del Dupuis che
trova in Cristo il sole, e negli apostoli i 12 segni dello
Zodiaco; la chiave ne è la parentela tra Cristiani ed Esseni,
e tra questi ed i Cabbalisti.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_346" id="Page_346">[346]</a></span></p>

<div class="chapter">

<h2 class="p4">LEZIONE VENTESIMAQUARTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Sotto le forme di un’adorazione idolatrica, di un’apparente
astrolatria del culto del Sole, noi abbiamo trovato
una nuova analogia coi Cabbalisti, e al tempo stesso
l’origine di quest’accusa, della supposta adorazione del
Sole. Possiam dire che non è persino l’errore che non
rechi in qualche modo il suo tributo al nostro sistema, e
non concorra esso pure al più grande e più luminoso
trionfo del vero. Noi abbiamo iniziato un sistema di critica
storica intorno agli Esseni che, spero, vedremo parecchie
altre volte vittorioso alla prova, dileguando quelle
nubi che si frappongono alla contemplazione del vero,
additando la sorgente di altri malintesi, e sotto l’aspetto
paradossale di altri culti, di altre formule non meno
strane nè indecifrate, accennandoci la equivocata e malcompresa
simbologia dei Cabbalisti. Noi andiamo a vederne
prova novella. Noi abbiamo un altro culto, un’altra
accusa, un’altra idolatria da spiegare, la quale non
reggerà, spero, al contatto del criterio da noi assunto alla
storica interpretazione dell’Essenato, più che non resse
l’altra accusa d’astrolatria, l’adorazione del Sole. Strano
a dirsi! furono accusati gli Esseni d’adorare creature
mortali, individui umani quali siam noi; di adorare due
fratelli, il cui nome ci fu per ventura conservato, Elxai e
Jessaus, di adorare eziandio le due loro sorelle, Marta e
Martana. Queste cose udiva l’antichità e non ne stupiva.<span class="pagenum"><a name="Page_347" id="Page_347">[347]</a></span>
Erano ancora poco distanti i tempi nei quali il cielo
si popolava d’intere famiglie di dèi e di dee, di padri e
figliuoli, di fratelli e sorelle; nè mancavano nella mitologia
orientale e in quella di Grecia e di Roma gli
esempj di numi scesi incarnati, e cogli uomini stessi conversanti
in guerra, in amore, in politica, coi legislatori,
coi guerrieri e colle ninfe dei boschi. L’Oriente ce ne
porge tuttavia distinte le traccie. Il Lama, il gran Lama
del Tibet, chi non lo sa? è creduto incarnazione perpetua
di Budda, e ciò che non è men vero per esser men
conosciuto, egli è che al fianco del Lama si adora dai Tibetani
la Lamessa, incarnazione, siccome egli di Budda,
così essa della sua virtù, del principio suo femminile,
della sua energia, di quella che i Cabbalisti dicono <i>Coah</i>.
Nè i tempi dei nostri Esseni correvano meno propizi a
siffatte aberrazioni, e le incarnazioni erano, si può dire,
allora le credenze alla moda. Testimonio, per non dire di
altri, quel <i>Simon</i> mago da Dante nostro apostrofato coi
miseri seguaci, il quale non solo adorato era qual uno
degli Eoni o delle emanazioni di Dio, ma la donna sua
modello, siccome dicono, non troppo specchiato di onestà,
riscoteva eziandio al suo fianco pubblici divini omaggi
qual Dea; reputata essendo qual sua virtù e qual emanazione
ella stessa del femminile principio. Ho io mestieri
parlare del cristianesimo? Religione all’Essenato
contemporanea, ella si fonda sul dogma capitale della
incarnazione dell’uomo-Dio, che contiene, come dice
Gioberti, in germe tutto il cristianesimo, e questo
tutti sanno e perfettamente concordano. Ma se il cristianesimo
ebbe il suo Elxai, ebbe ancora il suo principio
femminile, la sua Martana, la sua incarnazione
femminile. Chi il crederebbe? Si accusano oggi i Gesuiti
di aver effemminato il cristianesimo introducendovi
il culto di Maria, e troppo più alto elevando,<span class="pagenum"><a name="Page_348" id="Page_348">[348]</a></span>
che non s’addica, il seggio di Colei che fu a Cristo
e figlia e sposa e madre, secondo la sentenza Manzoniana.
Tuona contro di essi Gioberti, e adulteratori
li chiama insieme ad altri del dogma e della fisonomia
del cristianesimo. E pure, sel tolleri in pace la sua
grand’anima, i Gesuiti, se non hanno ragione, non hanno
nemmeno tutta la colpa che gli si vuol affibbiare. Il
culto di Maria è antico antichissimo più che non si crede.
E non solo fu culto secondario e di dulia, ma primario
e di latria, se si risale a’ prischi secoli e presso
i cristiani d’Oriente, specialmente fra gli Arabi. Perciocchè
non solo ci parla S. Epifanio della setta dei Colliridi,
che ponevano la Vergine Madre al pari di Dio e
culto rendeangli di vera divinità, offrendogli una focaccia
in forma di serpe, d’onde il nome loro di Colliridi:
ma sino nel famoso concilio Niceno furono padri che
sostennero la divinità della Vergine dicendo, due divinità
doversi adorare, oltre il Padre, il Cristo e la Vergine.
La quale associazione del culto di Dio a quello di Maria
diede origine alla setta dei Marianiti, e che sotto questo
nome figura nel concilio di Nicea, e più o meno prospera
protrasse la sua esistenza fino al 6º secolo dell’èra volgare,
in cui eranvi tuttavia cristiani che facevano della Vergine
una Dea, chiamandola membro e compimento della
Trinità. Il quale errore, come quello di Simone il Mago,
come quello attribuito agli Esseni, fu una deviazione e
una corruzione dei principj Cabbalistici; come deviazione
congenere, benchè serotina, fu quella che eresse in oggetto
di culto divino il Pseudomessia Sciabetai Zebi, e
ciò ch’è di gran lunga più degno di nota, la sua donna
istessa, quale incarnazione femminile di una delle divine
emanazioni, come probabilmente frutto dello stess’albero
fu il culto della Dea ragione, o sapienza, o Hohmà, personificata
in una prostituta per quella corrente segreta che<span class="pagenum"><a name="Page_349" id="Page_349">[349]</a></span>
univa le Francomassonerie allora erompenti alla luce
cogli antichi istituti Pitagorici e Cabbalisti. E come finalmente
un esempio preclaro ci s’offre ai tempi profetici
dell’adorazione di una Dea, della Regina dei cieli, Regina
coelorum, come oggi è chiamata la Dea Maria, e contro
di cui tuona Geremia dicendo: I figli raccolgono legna, i
padri accendono il fuoco, e le donne con grano e farina
compongono focaccie e fanno libazioni alla Regina dei cieli.
Posto ciò che hanno di comune tutti questi culti diversi,
dobbiamo domandare a noi stessi: caddero eglino gli
Esseni in questo culto idolatrico che gli s’attribuisce;
adorarono essi in due fratelli in due donne carnali, in
una creatura mortale la incarnazione di un principio
divino? precipitarono essi nell’errore di Simon Mago,
dei Marianiti, di Sciabetai Zebi, e di tutti i fautori in
generale delle avatara o incarnazioni indiane, orientali,
greche, cristiane; o non piuttosto mantennero il dogma
cabbalistico nella sua purità, serbando inviolati i confini
tra l’ideale e il reale, tra la mente e il corpo, tra il divino
e l’umano; e se accusa vi fu, solo a malinteso, solo
ad equivoco si dovrà imputare? Io credo che nulla ci
autorizzi a menare l’imputazione per buona. Se gli Esseni
parlarono di fratelli e di sorelle, se ne dierono i
nomi, se ossequiaronli quai numi, nulla ha tutto questo
di sorprendente per chi per poco abbia svolto le pagine
dei Cabbalisti, presso i quali, come Oromaze e Arimane
tra i Persiani, come Osiri e Tifone tra gli Egizj, come
Giove e Plutone tra i Greci, tutti fratelli ma nemici ed
antagonisti tra loro, così tra essi Jacob e Esau, personaggi
storici quanto altri fur mai, prendono nonostante
veste simbolica e stanno a significare due idee, due principj
tra essi contraddittorj, e che non è qui luogo di
costatare, di definire. Non sono persino i due nomi che la
tradizione ci trasmise dei due fratelli dagli Esseni adorati,<span class="pagenum"><a name="Page_350" id="Page_350">[350]</a></span>
che non stiano in qualche modo a provare la bontà
del supposto. Elhai è nome mirabilmente conservato, ed
oltre il suo senso biblico usitatissimo di Dio vivente, appartiene
alla nomenclatura cabbalistica delle Sefirot, e sta a
significare quella in ispecie che il nome reca di Jesod, il
qual nome a parer mio fu riprodotto nel nome essenico
di Jesseus, se pure lo stesso essenico Jesseus, come par
più probabile, non sia il José Rabbinico identico al biblico
Josef, che è lo schema storico rappresentante appunto
la Sefirà di Jesod. Che se questi sono i fratelli
Essenici e il loro nome, che diremo delle loro sorelle
adorate, Marta e Martana? Non solo qui ritornano non
meno espressive in campo le analogie pagane, Isi e Nefti
in Egitto, Giunone ed Ecate in Grecia, e via discorrendo,
ma tornano non meno e forse anche più parlanti
le analogie cabbalistiche. Marta e Martana sono nomi
quasi integralmente conservati, e ci offrono le fattezze
quasi inalterate dei nomi cabbalistici Martà e il Meerat
del Zoar, come Mariana è corruzione della Matranita Cabbalistica,
la prima accennata, secondo il Zoar, nel Jei
Meerat, l’altra sinonimo di donna e signora; come, mirabile
a dirsi, il nome greco di Giunone, <i>Hera</i>, fu sinonimo
di donna e signora, ed ambo sorelle; l’una buona e
l’altra rea; l’una autrice di bene, l’altra di male; l’una
identica a Lilit regina delle tenebre, l’altra identica alla
talmudica Scehinà; l’una nel suo nome istesso recante
il segno della esecrazione Meerat da Meerá, anatema
maledizione, l’altra Matranita, da <i>Matar</i>, guardiana e
custode. Però, affrettiamoci a dirlo, gli Esseri or ora
ricordati non furono solo enti metafisici e mere astrazioni;
per quella concordanza che è propria dei Cabbalisti
trovare tra l’ideale e il reale, essi, gli Esseni, tolsero dalla
storia i personaggi rammentati, e ne fecero copie e rappresentanze
dei loro esemplari e prototipi celestiali. E<span class="pagenum"><a name="Page_351" id="Page_351">[351]</a></span>
comecchè non sia officio di queste lezioni discorrere
della storia degli Esseni, ma solo della loro teologia, pure
per quella connessione che vedemmo or ora tra la storia
e il dogma, ed anche pel valore secondo me insigne
di questo tratto della loro istoria, non sarà male che
per noi se ne faccia qui stesso breve menzione. Egli è a
S. Epifanio che noi dobbiamo le presenti indicazioni.
Nel suo libro delle Eresie egli rammenta come, imperante
Trajano, l’istituto degli Esseni subì una modificazione,
o come oggi direbbesi, una riforma. E chi ne
fu, al dir d’Epifanio, l’autore? Ei fu un Essena per
nome Elxai, del quale ci referisce il Padre istesso in tre
sommi capi le riforme introdotte. Egli è gran ventura
per la storia degli Esseni, che un momento così interessante
della loro esistenza ci sia stato conservato colle
sue più minute circostanze, e fra poco vedremo di
quante conseguenze sia fecondo per il sistema nostro
d’identità cabbalistica. Ci narra Epifanio le riforme introdotte,
e queste sono in numero di tre. Consiste la
prima nello insegnare ch’ei fece ai seguaci a giurare
per le cose create, pel sale, per l’acqua, per la terra,
come se fossero, dice Epifanio, altrettante divinità. Consiste
la seconda nella condanna ed abolizione del celibato e
quindi nella riabilitazione del matrimonio. La terza poi
suona alquanto più dura ad intendersi, ma spero riceverà
non scarso lume dal nostro sistema. Secondo S. Epifanio,
<i>Elhai</i>, il riformatore della scuola, avrebbe insegnato ai
seguaci la dissimulazione idolatrica, che è quanto dire, a
simulare culto, ossequi, adorazione ai numi del Paganesimo
quando altrimenti non potesse farsi senza presentissimo
pericolo della vita. Noi abbiamo qui nelle parole
di Epifanio un documento importantissimo, i cui rilevantissimi
insegnamenti mestieri è analizzare a parte a parte.
Abbiamo in primo luogo cenno, memoria di un’epoca<span class="pagenum"><a name="Page_352" id="Page_352">[352]</a></span>
di crisi religiosa per lo Essenato, in cui gli ordini antichi
subirono una qualunque siasi metamorfosi per opera
d’un capo-scuola, d’un riformatore per nome <i>Elhai</i>; e
questo fatto non potrebbe non consuonare mirabilmente
col maestrato cabbalistico che si assegna nel <i>Zoar</i> a
R. Simone Ben Johai, e coll’immenso impulso che si
dice da esso alla teologia comunicato, onde il suo secolo
qual secolo ci si offre impareggiabile negli Annali dello
istituto. Ed abbiamo la data. La quale, fissata da Epifanio
sotto l’impero di Trajano, consuona con quella che
segna il fiore, l’apogeo della scuola cabbalistica, e colla
predicazione e riforma di <i>R. S. B. J.</i>; fatto altresì di
massimo rilievo in quanto stabilisce eziandio una concordanza
cronologica, fra la riforma di una parte dell’Essenato
e quella narrata dal <i>Zoar</i> della scuola cabbalistica
per opera di <i>R. S. B. J.</i> Ma qual’è della Essenica
riforma l’autore, e qual nome ei reca in bocca
ad Epifanio? Egli è <i>Elhai</i>, che oltre l’offrirci non ispregevole
concordanza di suono con <i>Ben Johai</i>, col qual
nome semplicissimo è designato non rade volte nel Talmud
e nel Zoar, è nome pregno altresì di altre preziose
indicazioni, che tutte alla persona collimano e ne riconducono
di <i>R. S. B. J.</i> Poichè, s’egli è vero che voi udiste,
or non è molto, essere questo nome divino, e speciale
appellazione della ottava <i>Sefirá o Eone</i>, non è men vero
che anche nel suo senso più ovvio di <i>Dio vivente</i> si addica
in sommo grado al principe dei Cabbalisti, a
<i>R. S. B. J.</i> Non voglio qui confortare l’asserto con lontane
ma pur vere analogie bibliche e talmudiche, comechè
grandemente ne rimarrebbe giovato l’assunto; ma
mirando senza più al cuor del subbietto, io recherò in
mezzo tali prove ed esempj tolti a dirittura al <i>Zoar</i>
istesso, dei nomi cioè di Dio applicati per magnificenza
di traslato al divinissimo uomo, che ognuno, spero, dovrà<span class="pagenum"><a name="Page_353" id="Page_353">[353]</a></span>
dirsi dell’argomentare contento. Or eccone uno. Se
la mente non erra, è il caso in cui il Zoar chiama con
nomi divini il gran maestro della scienza divina, ed è là
ove chiedendo <i>Man aadon adonai</i>? risponde a dirittura,
<i>Da ù R. Simone ben Johai</i>, testo empio, scandaloso, e
degno subbietto alle recriminazioni infinite che levarongli
contro, ove colla grossolana s’interpreti e inescusabile
ignoranza dei tempi, degli uomini, del linguaggio, delle
dottrine, ma innocentissima e naturalissima espressione,
se di tanto vorremo consultare la Bibbia, che appunto
per avere prodigato gli epiteti celestiali agli uomini, alle
cose terrene, fu causa benchè innocente che altri fraintendendone
il significato ne torcessero il senso fino a
trovarci le traccie di dottrine dall’Ebraismo le più
aliene.</p>

<p>Abbiamo veduto la data, il personaggio, il nome
del riformator degli Esseni, e tutti coincidono col riformatore
dei Cabbalisti. Troveremo egual concordanza
nella materia stessa della riforma?&mdash;Veggiamo i particolari
conservatici da Epifanio. Insegnò, ei dice, ai seguaci
a giurare per le creature, pel sale, per l’acqua,
per la terra, quasi fossero Enti divini, parole che suonano
strana, mostruosissima accusa, ove alla lettera si
capiscano per un dottissimo e nobilissimo istituto del
quale ci trasmisero gli antichi i sensi più elevati monoteistici,
in fatto di religione. Ma il sistema nostro, oso
dirlo apertamente, è il solo che lasci un senso possibile
alle parole di Epifanio, che purghi gli Esseni dalla taccia
d’idolatria senza distruggere d’altra parte, anzi confermando
e spiegando un attestato così esplicito, così
grave qual è quello di Epifanio. La simbologia, le figure,
i tipi cabbalistici saranno per noi il filo conduttore,
il filo d’Arianna. Nella cui varia e ricchissima nomenclatura
i nomi di <i>sale</i>, di <i>acqua</i>, di <i>terra</i>, figurano tra<span class="pagenum"><a name="Page_354" id="Page_354">[354]</a></span>
i primi quai terreni rappresentanti e tipi e figure delle
virtù, degli attributi, delle emanazioni divine, e di cui
facile sarebbe qui riprodurre le rispondenze cabbalistiche,
se opera vana non mi paresse avvolgermi in
ricerche puramente nominali, il cui senso non è qui
certo il luogo di sindacare, di stabilire. Per lo scopo nostro,
per la interpretazione del documento di Epifanio,
bastano le cose discorse riguardo al primo soggetto delle
rammentate riforme. E basterà non meno ricordare la
seconda innovazione rammentata da Epifanio. La quale
consiste nella condanna e abolizione del Celibato. Io vi
prego ridurvelo alla memoria. Quando passavamo in
rassegna le istituzioni degli Esseni, quando in queste
volevamo trovare quell’identità da’ nostri perpetuamente
propugnata tra <i>Esseni</i> e <i>Cabbalisti</i>, quando ci
imbattemmo nel Celibato, un ostacolo ci parve sorgere
a proseguire nella favorita nostra dimostrazione, e a rimuoverlo
adoperammo fatti, argomenti che non sono,
se io non erro, da prendersi a vile: ma quanto meglio
non riesce allo scopo, quanto più naturale e piena eliminazione
della difficoltà in discorso non è egli il fatto
presente, la condanna, l’abolizione del Celibato? La quale
non solo meglio identifica l’Essenato coi Farisei, ma
più specialmente lo immedesima coi Farisei Cabbalisti,
i quali a segno tale rincararono nel Zoar sulle prescrizioni
del matrimonio e della propagazione della specie,
che certe frasi così severe vi corrono, che ebbero bisogno
di miti ed attenuanti interpretazioni? Ed ecco il
secondo capo della riforma di <i>Elhai</i> coincidere appuntino
colle idee e col sistema dei Cabbalisti. Che sarà poi
del terzo punto della Essenica riforma, della dissimulazione
idolatrica che si dice ammessa, sancita dal riformatore
<i>Elhai</i>? E in qual guisa potrà una sì strana concessione
consentire colle idee e coi principj di Ben Johai,<span class="pagenum"><a name="Page_355" id="Page_355">[355]</a></span>
di quegli che crediamo identico all’Essenico <i>Elhai</i> e
che è uno dei più grandi e famosi dottori tra i Farisei?
E pure io non credeva a me stesso quando l’opinione
testè udita io lessi nelle <i>Agaot Maimoniot</i>, attribuita a
<i>R. S. B. J.</i> E perchè meglio comprendiate di chi si
tratta, mestieri è sapere come, secondo le opinioni più
comuni, più accettate, tutti i precetti di Dio, vuoi positivi
vuoi negativi, possono impunemente prevaricarsi
quando vero e presentissimo si corra pericolo della vita,
tranne tre soli, la cui osservanza deve anteporsi alla vita
istessa e sono: <i>Idolatria</i>, <i>Incesto</i> ed <i>Omicidio</i>. Ora aprite
Maimonide nel trattato d’Idolatria, e mentre nel testo
Maimonideo troverete la decisione formulata nel senso
appunto or or ricordato, volgendo per poco gli occhi alle
note che vanno attorno al testo, e che si dicono <i>Agaot</i>
o <i>Scoree</i> Maimonidee, leggete a proposito delle tre eccezioni
rammentate: <i>Ad onta dell’opinione di R. Simone
che disse prevarichi e non muoja</i>, ch’è quanto dire,
per parlare col linguaggio di Epifanio, ad onta del riformatore
degli Esseni <i>Elhai</i> che insegnò fra l’altre cose
ai seguaci dissimulazione nella <i>Idolatria</i>.</p>

<p>Noi abbiamo compiuta gran parte del nostro assunto;
abbiamo trovato l’origine delle voci accusatrici che
corsero nell’antichità contro l’idolatria degli Esseni; abbiamo
trovato l’<i>Edipo</i> della pretesa loro astrolatria; e
della loro antropolatria eziandio, ossia dell’adorazione
degli esseri umani. I quali furono ad un tempo virtù
divine e storici personaggi, ma l’uno e l’altro furono
senza mischianza idolatrica, senza incarnazione alla foggia
del Cristianesimo e del Buddismo, ma in virtù di
quel rapporto che insegnarono i Cabbalisti esistere fra
un grand’uomo e una grande idea, fra l’ideale divino
e il sensibile umano, fra le idee eterne che risiedono in
Dio e la loro esplicazione e sviluppo mondiale per opera<span class="pagenum"><a name="Page_356" id="Page_356">[356]</a></span>
or di questa or di quella espressione e veste finita di
una idea infinita.&mdash;E tutte queste cose vedemmo e vediamo
sempre più ridondare al trionfo di quella identità
che stimammo guida sicura e fedele in queste nostre
ricerche. Ma Epifanio con una frase compie il ritratto
di <i>R. S. B. J.</i> quando dice che <i>Elhai</i> lasciò un libro ai
seguaci delle sue profezie, e questo libro, se il giudizio
non erra, non è certo il Zoar tal quale ora si trova, in
cui tanti diversi e posteriori vestigi tu riconosci al grande
Teosofo, ma è certo la prima idea, il primo saggio, il
primo nucleo, il primo germe di essa opera, e sopratutto
i pensieri, le dottrine e la distribuzione fra i discepoli
dei vari offici di redazione; è quell’opera per cui disse
il gran maestro nell’ultima grand’assemblea: <i>Rabbi
Abbà scriva, ed Eleazario mio figlio mediti o detti</i>; è
l’opera da cui potrebbe uscire ed uscirà la restaurazione
e il rinnovellamento dell’Ebraismo.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_357" id="Page_357">[357]</a></span></p>

<div class="chapter">

<h2 class="p4">LEZIONE VENTESIMAQUINTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Escluse, spiegate le credenze ingiustamente attribuite
agli Esseni, trovata l’origine degli errori che gli
si apposero, noi dobbiamo procedere all’esame delle
loro dottrine, di quelle intorno a cui niun dubbio sorse
a impedirci l’ammissione.&mdash;Noi cominceremo da
quella parte che riguarda l’uomo, la sua natura, il suo
destino, i dogmi tutti che si attengono all’uomo, ai suoi
rapporti con Dio e col Mondo; da quella parte insomma
delle scienze filosofiche che si chiama Antropologia.
La quale formò sempre parte di tutte le religioni, quando
si studiarono sopratutto di conciliare la libertà dell’uomo
e la potenza di Dio, l’arbitrio e la grazia, l’azione di
Dio e la responsabilità dell’uomo.&mdash;Il quale problema
essendo stato subbietto di una triplice soluzione, così
dà origine a tre scuole, a tre sistemi, a tre modi di
concepire i rapporti morali, etici di Dio coll’uomo. Fu
per gli uni la libertà immolata all’azione di Dio; fu
dagli altri ogni influenza negata al divino volere; fu pei
terzi l’azione di Dio e quella dell’uomo in guisa contemperate
che la responsabilità intera rimanesse all’uomo,
senza ledere la universalità e pienezza dell’azione divina.
Ora queste tre soluzioni che si verificano in ogni età,
in ogni religione, che ebbero rappresentanti in seno al
Cristianesimo, nei cattolici, nei giansenisti e calvinisti,
e nei pelagiani, si verificò, dice Giuseppe, nel giro delle<span class="pagenum"><a name="Page_358" id="Page_358">[358]</a></span>
credenze ebraiche, e furono dalle tre scuole rappresentate
che più illustri sorsero nell’Ebraismo.&mdash;Proclamava
il Farisato <i>destino</i> ed <i>arbitrio</i>&mdash;<i>grazia</i> e <i>libertà</i>.
Volere di Dio e volere dell’uomo, quali forze insieme
cooperanti all’atto dell’uomo. Pretesero i Sadducei,
autonomo assoluto il libero arbitrio.&mdash;Vollero per
ultimo gli Esseni, aggiunge Filone, che ogni atto dovesse
referirsi al destino.&mdash;Qui vediamo cosa che sembra a
prima vista osteggiare il nostro sistema d’identità essenico-cabbalistica.
Vediamo gli Esseni procedere distinti
dai Farisei: non basta, li vediamo discordi in una
delle quistioni più capitali che siensi divise le coscienze
negli antichi e odierni tempi, e se dovessimo stare alla
scorza delle espressioni flaviane, ne dovremo concludere
non solo la distinzione delle due scuole, ma la loro ostilità
eziandio. Ma quanto ingiustamente! Egli è certo
che bene s’appone Giuseppe quando i Farisei disse
conciliatori e partigiani della grazia e dell’arbitrio.
Basta volgere uno sguardo alle pagine talmudiche per
vedervi alternativamente costatata l’azione reciproca
combinata dell’<i>arbitrio</i> e del <i>volere di Dio</i> nelle azioni
dell’uomo, e che parrebbemi opera soverchia in questo
lungo rammemorare. Ma non meno, a veder bene,
s’appone Giuseppe quando gli Esseni dice, tutte le
umane azioni riferire al destino.&mdash;Ma qual destino?
Io non so che cosa abbia inteso così dicendo Giuseppe.&mdash;Forse
concepì il <i>destino</i> degli Esseni, nel senso
volgare, dello stoicismo contemporaneo e del paganesimo,
forse a significare cosa ben diversa di una cieca
fatalità, si valse di un <i>vocabolo</i> che forse il più acconcio,
benchè inadeguato, suonava allora a significare l’essenico
concetto. Checchè ne sia, la formula essenica non
potrebbe meglio consuonare colle dottrine dei Cabbalisti,
i quali soli proclamarono in seno dell’Ebraismo un<span class="pagenum"><a name="Page_359" id="Page_359">[359]</a></span>
principio che vano sarebbe cercare nel Talmud, cercare
nei Medrascim, ed in qualunque altro libro estraneo
alla scienza dei Mistici; forse perchè solo armonizzando
colle rimanenti loro dottrine può deporre quel senso
immorale e fatalistico che altrimenti avrebbe immancabilmente.
Quando il Zoar, referendosi a libri e dottrine
ad esso anteriori, insegnava: <i>Tutto dipendere dal Mazal&mdash;fosse
ancora la Legge di Dio deposta nell’Arca</i>&mdash;annunciava
quel principio che meglio consuona col
dogma essenico asserito da Flavio, e tanto più intimi
ne svela i rapporti quanto più speciale e peculiarissimo
ai Cabbalisti appartiene.</p>

<p>Se questo ne fosse il luogo, non malagevole tornerebbe
il mostrare quanto il Cabbalistico <i>Mazal</i> si dilunghi
da quello che comunemente s’appella <i>Destino</i>.
E forse non andrebbe errato chi volesse trovare nell’antico
<i>Fato</i> dei Greci alcun che di consimile al <i>Mazal</i>
cabbalistico, non essendo, a quel che pare dalle antiche
teogonie, destituito il greco di ogni intelligenza e volontà,
e solo in tanto distinguendosi dalla folla degli Dei, che
a differenza di essi siedeva il Fato in regioni ove le passioni
e le lotte umane non giungevano a disturbarne gli
impassibili e sovrani decreti. Quello ch’è certo si è, che
il senso, la etimologia della parola Mazal bene dà a
divedere a chi la intende quanto intimamente si connetta
colla Dottrina dell’Emanazioni, null’altro a mirar
bene significando che <i>influsso</i>, <i>emanazione</i>, o come
dire vogliamo <i>discorrimento</i>.</p>

<p>Ma noi dobbiamo procedere oltre nell’esame degli
essenici dogmi, e poichè dell’anima umana abbiamo
preso in prima a discorrere, dopo avere stabilito quei
rapporti che a Dio la congiungono, al dire degli Esseni,
mestieri è pure che di quei rapporti pur noi si favelli
che, secondo gli Esseni, al suo corpo istesso la congiungevano.<span class="pagenum"><a name="Page_360" id="Page_360">[360]</a></span>
E intorno a questo, Giuseppe e Filone son categorici.
Per essi, o per dir meglio per gli Esseni di cui
ci riferiscono le credenze, se l’anima al corpo si unisce
egli è a suo malgrado, egli è, dicono essi, per una certa
<i>invariabile attrattiva</i> che la spinge a subire tutte le
vicende della vita terrena insieme al corpo. Ora chi
potrebbe negarlo? Chi potrebbe dire che non siano queste
le idee, e i più ovvj insegnamenti dei Farisei? Non solo
la Misnà, e la più popolare della intera compilazione,
ne intima la verità del principio <i>al corhah attà nozar</i>,
ma i Rabbini posteriori prendendo a svilupparne i dettati,
siccome è loro stile, e drammatizzando la troppo austera
semplicità del placito minico, dicono di un Angiolo
che invita le anime a rinserrarsi nel femminil chiostro,
nell’atto della concezione; dicono delle repulse, delle
resistenze che l’anima gli oppone, siccome quella ch’è
rifuggente dalle turpezze e infermità della carne; e
dicono infine che agli inviti ed alle esortazioni succede
la forza, un vero <i>compelle intrare</i>, ma intimato questa
volta dal Dator della vita. E qui sarebbe il luogo,
dopo le mostrate analogie col farisato, di far scendere in
campo Platone e la sua scuola, da cui appunto s’intitola
principalmente la discorsa teoria della unione forzata col
corpo; e tra i Dottori e gli Esseni da una parte e Platone
dall’altra, quei rapporti additarne che corrono forse
speciosi e parventi meglio che profondi e reali. Ma di
rammentare Platone un dotto rabbino olandese mi
dispensa, l’antico Menascè ben Israel. Il quale nella dotta
e pia sua opera, <i>Nismat Haïm</i>, non mancò di notare,
versato qual egli era nelle filosofiche discipline, come la
<i>Misnà</i>, come il <i>Medrass</i>, quello stesso insegnavano che
aveva insegnato Platone quando dicevano che gli spiriti
scendevano riluttanti a rinserrarsi nel corpo. Il <i>Menascè
ben Israel</i> avrebbe potuto aggiungere anche i Pitagorici,<span class="pagenum"><a name="Page_361" id="Page_361">[361]</a></span>
i quali, come avvertiva il Ritter nel primo volume della
<i>Storia della filosofia</i>, precorsero a Platone in questo
modo di concepire l’unione dell’anima col corpo. Se
non che, come io dissi non ha guari, l’analogia tra Platone
e gli Esseni e i Farisei è più apparente che reale;
e se questo fosse il luogo di rilevare la distinzione profonda
che divide le due Teorie, tanto più volentieri lo
farei quanto più la Teoria platonica ci offre della vita
terrena un concetto punitivo e sinistro, che non entrò
giammai nei pensamenti dei Farisei e tanto meno dei
Cabbalisti. Ma di queste cose ci basti qui lambire soltanto
la superficie, dovendoci pel compito nostro interdire
ogni benchè seducente digressione che troppo lungi
ci meni dal subbietto in discorso.</p>

<p>Che se questi sono dell’anima i rapporti con Dio e
quelli col corpo, in qual guisa ne compresero gli Esseni
la natura e l’essenza? Distinsero, se bene m’appongo,
la sua parte materiale da quella che dissero il <i>Noo</i>,
ovvero intelletto. E la parte materiale dissero essere il
sangue.&mdash;A queste parole chi non ricorda Mosè?
Aveva pur egli stabilito, in termini che più non si potriano
formali, l’<i>anima essere il sangue</i>. E non solo Mosè,
che della immaterialità delle anime umane o si tace, o
di oscuri accenni si accontenta; ma i Rabbini pur essi,
che questa immaterialità riconobbero, dissero come
Mosè l’<i>anima</i>, l’<i>anima del corpo</i>, il <i>principio vitale</i>,
il <i>pneuma</i>, come oggi si direbbe, essere nel sangue;
prova se altra fu mai concludente come a torto si vorrebbe
intendere l’espressione mosaica com’escludente
la immaterialità delle anime, dappoichè i Rabbini che
a questa formalmente ossequiarono, non si astennero
dall’usare la stessa espressione che Mosè aveva usato
prima di loro. E non solo la riproduzione della frase
mosaica n’esclude la interpretazione materialistica, ma<span class="pagenum"><a name="Page_362" id="Page_362">[362]</a></span>
quel senso ce ne offre più adeguato che i Dottori intesero
nell’adoprarlo. Il quale si connette colla triplice
divisione che fecero dell’anima i Dottori, i Cabbalisti;
distinguendone tre gradi o tre parti, la prima che dissero
<i>vegetativa</i>, l’altra <i>sensitiva</i>, la terza <i>intellettiva</i>.
E la prima forse è quella che dissero parte materiale,
e posero il suo seggio nel sangue. Ma non solo sentenziarono
del principio di vita e del suo seggio, ma di
questo seggio istesso, ma del sangue ancora dierono la
teoria fisiologica. Il sangue pegli Esseni era composto
di due elementi, di aria e di fuoco. Il quale principio
non solo meglio si comprende al paragone dei sistemi
medici agli Esseni contemporanei, ma se io troppo non
oso, un senso tuttavia potrebbe avere anco nei sistemi
dei giorni nostri. La storia della antica medicina, specialmente
quella dottissima di <i>Giusto Hecker</i> professore
berlinese, ricorda sistemi pressochè agli Esseni
contemporanei, che ammettevano nelle arterie circolante
una specie di pneuma o spirito vitale, rispondendo con
singolar disinvoltura a coloro che obbiettavano l’esperienza
la quale mostra l’arteria ferita mandare sangue.
Chi volesse poi in linguaggio moderno tradurre l’essenica
dottrina, la combinazione di aria e di fuoco,
potrebbe pensare alla <i>combustione</i> ed all’<i>ematosi</i>,
ambidue effetto della respirazione, la prima palesantesi
nella emissione del <i>carbonio</i>, la seconda consistente nella
ossigenazione, ch’è quanto dire nell’introduzione dell’ossigeno
nella massa sanguigna.</p>

<p>Ma gli Esseni, noi lo abbiamo veduto, riponevano in
un principio diverso la causa, l’origine del pensiero. Questo
principio immateriale è chiamato da Filone il <i>Noo</i> e
talvolta <i>Pneuma</i> o <i>spirito divino</i>, ed in mancanza di
ragguagli più diretti della essenica nomenclatura dobbiamo
contentarci delle indicazioni di Filone, che può<span class="pagenum"><a name="Page_363" id="Page_363">[363]</a></span>
avere, come dicemmo altravolta, rivestito di forme greche
l’ebraico pensiero, ma che lo mantenne, così è lecito
credere, immune di sensibile alterazione. Però non
è sì che questa fedeltà <i>filoniana</i> qualche volta non si
smentisca, e che obbedendo forse alla necessità in cui
era di far comprendere ed accettare dal mondo pagano
le dottrine dell’ebraismo, non si valga talvolta di espressioni
un po’ equivoche, testimone quando parla della
natura dell’anima, quando dice le anime umane della
stessa natura essere degli angioli; anzi quando null’altra
differenza addita tra le une e gli altri, se non la discesa
ed il soggiorno nel mondo dei corpi.&mdash;Per Filone può
l’anima discendere ed abitare nei corpi una sol volta,
può altre fiate ripetutamente vestire la forma carnale,
può infine restare in eterno immune da ogni coabitazione
e commercio coi corpi.&mdash;E in quest’ultimo caso,
dice Filone, ei sono gli angioli, anzi e’ sono i genii di cui
parlano i filosofi.&mdash;Se Filone intese parlare con filosofico
rigore, egli ha torto nel senso dell’ebraismo. Il
quale tanto profondamente distinse la natura dell’angelo
da quella dell’uomo, che niuna più famosa disputazione
narrano gli annali dell’ebraismo di quella che a
proposito s’impegnava della preminenza dell’una e dell’altra.
Nella quale i nomi più famigerati figurano non
solo del Talmud e dei Medrascim, ma dei più celebri
posteriori Dottori eziandio, quali furono, a mo’ d’esempio,
<i>Rabbenu Saadia</i>, <i>Abenesra</i>, ed una schiera illustre di
dottori cabbalisti. Ma quanto ad un tempo fedele e felice
interprete ai Pagani non si mostra Filone delle antiche
dottrine degli avi suoi, quando parla del soggiorno delle
anime!&mdash;Udito avevano i Pagani i lor filosofi insegnare,
avere le anime dei trapassati per abituale loro soggiorno
l’atmosfera, o come allor si diceva l’aria intermedia; e
basta leggere il Ritter e i cenni ivi contenuti sulle scuole<span class="pagenum"><a name="Page_364" id="Page_364">[364]</a></span>
antisocratiche, per vedere quanto comune fosse tra gli
antichi questo pensiero sulla sede degli spiriti. Or bene
che credete che faccia <i>Filone</i>? Egli traduce nel linguaggio
del paganesimo ciò che aveva letto nella Bibbia, non
già delle anime de’ giusti ma di quelle dei riprovati, ciò
che disse <i>Abigaille</i> accennando alle sorti eterne dei nemici
di David, i quali dic’ella: <i>Andranno balestrati in
qua e in là, come pietra nella balestra</i>, ciò che gli era
giunto da Palestina qual eco della mitologia rabbinica,
che ripone nell’aria intermedia gli spiriti che vi nuotano,
dice il Talmud, in numero infinito; e per toccare
di alcun che di più serio, ciò che aveva imparato nelle
dottrine essenico-cabbalistiche, avere le anime residenza
nella <i>sefirà</i> che si chiama <i>Jesod</i>, e che per colmo di maraviglia,
reca in quelle dottrine il nome di <i>Rakia</i>, di
atmosfera, alla quale, dicono essi, alluse Mosè quando
parlò <i>degli uccelli che volano per l’aria</i> pei quali intesero
le anime che hanno sede e radice nell’atmosfera divina
cioè nel <i>Jesod</i>, come Dante chiamò l’angelo, nella
Commedia, <i>divino uccello</i>. E siccome tutte queste cose
aveva udito e imparato Filone, così quando scrivendo
per i Pagani volle dire del seggio delle anime, dir volle
in guisa che la terminologia convenzionale restasse intatta,
che udito avea dai maestri di religione, in guisa
che rispondesse alle idee che d’abantico avevano i Pagani
addottato forse per un’equivocata interpretazione
dell’antica simbologia patriarcale, e disse, come udito
avete poco anzi, aver le anime seggio nell’atmosfera. Ma
se i dotti intendevano per <i>rakia</i>, atmosfera, tutt’altro che
l’aria che ne circonda, se intendevano la <i>matrice</i>, il <i>repositorio</i>
delle anime umane, anzi l’<i>anima universale</i>,
il <i>Paramatma</i> degli Indiani, la <i>Psiche</i> di Platone, non
è sì che il popolo non intendesse della vera e propria
aria che ne circonda, non è sì che gli stessi cabbalisti<span class="pagenum"><a name="Page_365" id="Page_365">[365]</a></span>
segnatamente l’<i>Aari</i> non dicesse di vedere le ascensioni
e le discese degli spiriti umani nell’aere circostante, non
è in somma che Filone non fosse interprete fedele,
ancorchè alla lettera interpretato, delle credenze almeno
popolari degli avi nostri.&mdash;Però eran tra i due
popoli, tralle due mitologie una differenza essenziale.
Pei Pagani era l’aere seggio delle anime indistintamente,
fossero esse buone o ree uscite da questa vita. Pei nostri,
per l’<i>Aari</i>, per i cabbalisti, egli è seggio soltanto
di quegli spiriti che la sorte balestra errabondi e incerti
negli spazzi infiniti, indegni del cielo per che non l’han
meritato, indegni ancora dell’inferno e de’ demonj che
vi soggiornano per che <i>troppa onoranza avrian d’elli</i>.
Io vorrei che tutto comprendeste il poetico magistero
dei teologi nostri ed insieme la profondità filosofica che
vi si acchiude: prova, se pur altra ne occorresse, che la
poesia non è che una filosofia potenziale e implicata,
come la vera filosofia non è che poesia esplicita ed attuale,
ed altra differenza non correndo tra esse se non
quella che corre fra il pensiero intuitivo e il pensiero
riflesso.&mdash;Chi non vedesse di questi pensieri e teorie
cabbalistiche che la corteccia, chi non risalisse ai principj
che dominano tutta la scienza, altro non si vedrebbe
che vaghe sì e piacevoli finzioni in cui il cielo, l’aria e
l’inferno sono designati qual triplice seggio delle anime
beate, sospese, e di quelle penanti: ma per poco che
si risalga ai principj, qual metamorfosi! Fra i quali, principio
capitalissimo per l’ordine morale cosmologico,
provvidenziale, egli è quello che ogni cosa terrena dice
<i>copia</i>, <i>ombra</i>, <i>riflesso</i> di una idea che vive eterna e sta
nella mente divina, principio che ammette anteriore e
superiore a questo mondo dei corpi, in Dio, cioè nell’assoluto,
nell’infinito, un mondo ideale che è la parola interna
di Dio, il <i>Logos endiatetos</i> di Filone, il piano architettonico,<span class="pagenum"><a name="Page_366" id="Page_366">[366]</a></span>
il prototipo celeste, il disegno infinito anzi
la verace realità, l’essere verace di cui le esistenze corporee
non sono che ombre che si proiettano dalla mente
di Dio, che figure che passano come le ombre degli
astri che si proiettano nell’ecclisse come le vesti di cui
parla il Salmista, che i rami estremi del grand’albero
della creazione il quale ha le sue radici nell’intelletto
divino nell’eterno esemplare, vero <i>Olam abbà</i>, vero
<i>paradiso</i>, vera <i>beatitudine</i>. Ora, se rispetto al nostro
pianeta, tre si distinguono principalissime regioni; se
vi ha la regione celeste dimora degli astri; se vi ha
l’aria intermedia, l’atmosfera che tramezza tra il cielo
e la terra; se vi ha, come è provato in <i>Geologia</i>, un
fuoco centrale, un centro incandescente che è il centro
terreno perpetuamente in fusione, e se, ricordatelo
bene, il mondo fisico è esemplato sul modello divino;
se tutto ciò ch’esiste quaggiù ed ogni forma e relazione
delle esistenze tra loro, ed ogni stato terreno risponde a
uno stato celestiale supremo che lo ha generato, come
l’originale crea la copia; se è vero che non è che il pensiero
di Dio estrinsecato, come il pensiero di Dio non è
che la creazione stessa mentalizzata; se è vero che la
internità del Cosmo è l’idea di Dio, come la esternità
dell’idea è il Cosmo, è la creazione; chi non vede la efficacia,
la verità del simbolo, quando tolsero a significare
lo stato dei Beati, il cielo o la regione suprema,
lo stato dei sospesi, l’aria intermedia, e quello dei riprovati
l’inferno, o come suona il vocabolo stesso, le
regioni <i>infere</i> ultime, fisicamente incandescenti, del nostro
pianeta? Egli è questo uno dei simboli che dovrebbe
piuttosto, secondo Gioberti, nomarsi <i>Tecmirio</i>, dappoichè
fra il simbolo e la cosa simboleggiata non corre solo
una relazione e similitudine arbitraria e puramente fantastica,
ma una relazione intima, logica, soprasensibile,<span class="pagenum"><a name="Page_367" id="Page_367">[367]</a></span>
appunto come la relazione ch’esiste fra l’originale e il
ritratto.</p>

<p>Noi abbiamo gran parte esaurito di ciò che concerne
la psicologia degli Esseni, le credenze intorno l’anima
umana, i suoi rapporti con Dio, quelli che ha col corpo
che veste quaggiù, la sua essenza, la divisione delle
sue forze, e infine il suo soggiorno. Io vorrei potere
porre compimento a questa parte della Dogmatica degli
Esseni, se non che l’ora breve mi fa protrarre ad altro
giorno lo studio di altri due punti non meno interessanti,
la <i>metempsicosi</i> e la <i>resurrezione</i>, secondo gli Esseni. I
nuovi studj non faranno che confermare l’antico nostro
sistema d’identità <i>essenico-cabbalistica</i>. Noi udiremo,
come abbiamo udito sinora, l’eco lontana delle dottrine
cabbalistiche ripercuotersi a traverso dei secoli, e giungere
sino a noi che eravamo sinora assuefatti al silenzio
di quelle dottrine nei primi secoli dell’E. V. Quel
sistema che pareva non esistere in quell’antichità, si
mostrerà per organo degli Esseni non solo esistente,
ma vivente e parlante, e tanto più andremo persuasi
col <i>Frank</i>, con il <i>Munk</i>, col <i>Ritter</i>, coi dotti veramente
nella questione imparziali, quanto antico sia quel sistema
teologico nel nostro popolo.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_368" id="Page_368">[368]</a></span></p>

<div class="chapter">

<h2 class="p4">LEZIONE VENTESIMASESTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Prendendo noi a trattare della Dogmatica Essenica,
e di questa avendo anzitratto discorso di quella parte
che si attiene alla Psicologia ossia alle dottrine sull’anima,
noi abbiamo, se ben vi ricorda, due punti riservati
alla odierna trattazione, e sono la <i>metempsicosi</i>, vale a
dire la trasmigrazione delle anime, e la <i>risurrezione dei
corpi</i>, quali furono intese e credute dalla società degli
Esseni. Io oso dire che se altro punto di contatto non
fosse tra Cabbalisti ed Esseni che la credenza alla metempsicosi,
se questo solo ci rimanesse documento dell’illustre
sodalizio, egli sarebbe già un gran passo compiuto
in questa via d’identità essenico-cabbalistica, in
cui ci siamo impegnati. E pure nulla di più provato per
ciò che riguarda gli Esseni. I quali ossequiarono, al
dir di Filone, al dogma anzidetto quando discorrendo
della sorte divina che incogliere può agli spiriti immortali,
parte dissero, lasciare la vita terrena per mai più
ritornarvi, parte iteratamente vestire queste carni mortali,
secondo una legge providenziale diversamente dispone.
Io farei opera interminabile se qui dovessi il solo
novero ricordare dei popoli illustri antichi e moderni,
di sistemi filosofici, di teorie eziandio socialistiche che
al dogma inchinarono della metempsicosi, e comecchè
opera non vana, ma utilissima e profonda sarebbe questa,
ciononostante rimarrommene per brevità, sì perchè<span class="pagenum"><a name="Page_369" id="Page_369">[369]</a></span>
mestieri è pure che entro i limiti di una storica
esposizione mi circoscriva, sì perchè è tale questo delicatissimo
argomento, intorno a cui ogni ragione ne comanda
riserva. Ma io non posso da due cenni astenermi
che troppo degni mi sembrano invero di ricordanza. È
il primo quella bella conferma che dalla descrizione di
Filone emerge, pel concetto che degli Esseni offriva ai
suoi lettori <i>Flavio Giuseppe</i> quando li diceva simili, affini
ai <i>Pitagorici</i>. Giuseppe, che io mi sappia, non dice
esplicito ciò che disse <i>Filone</i>; non assevera formalmente
la metempsicosi presso gli Esseni, ma dice solo
essere costoro i <i>Pitagorici</i> dell’ebraismo, come i Farisei
ne dice gli <i>Stoici</i>, e come i Sadducei seguaci egli
dice di <i>Epicuro</i>. Ma quanto è il suo dire eloquente!
Poichè il nome solo dei Pitagorici fa fede, se io non
erro, a bastanza della presenza della <i>metempsicosi</i>
in seno agli Esseni, non essendo dogma a parer mio
per cui siano andati più distinti e famosi i Pitagorici,
di quello appunto della trasmigrazione delle anime. E
se alcuno di ciò dubitasse, ogni dubbio svanirebbe, ne
son certo, dopo la lettura del <i>Ritter</i>. Il quale è il solo,
se io non sbaglio, fra gli storici della filosofia che più
proceda meticoloso, e secondo me, spesso ingiusto per
troppa esigenza nella critica dei testi, nella scelta dei fonti,
quasi interamente esautorando di ogni critico valore gli
scrittori tutti che per poco furono posteriori agli immediati
successori di Socrate; i quali pure sono, come ognun
sa, le più ricche e preziose miniere di storici ragguagli
intorno le più antiche scuole eziandio antisocratiche,
qual fu per esempio quella appunto italo-greca che
si disse dei Pitagorici. E pure al <i>Ritter</i> non bastò l’animo
negare l’esistenza del dogma della metempsicosi
fra i Pitagorici; tanto sembrava a lui stesso caratteristico
della scuola, e tanto altresì a <i>fortiori</i> sembrar doveva<span class="pagenum"><a name="Page_370" id="Page_370">[370]</a></span>
al nostro Giuseppe che questo special distintivo della
scuola aveva, senza meno, presente quando diceva ai
suoi lettori pagani essere i nostri <i>Esseni</i>, i nostri <i>Cabbalisti</i>
i <i>Pitagorici</i> dell’ebraismo. L’altro punto che voglio
toccare di volo, riguarda più davvicino il dogma in
se stesso, ed a cose ed a uomini si riferisce a noi coetanei.
Io non uscirò riguardo al dogma dalla riserva che
mi sono imposto: ma chi potrebbe al tutto trattenere le
parole quando il più imponente e vasto pensiero che capir
possa nella mente dell’uomo si vede ad una critica
soggiacere frivola, superficiale e buona appena per una
finzione da romanzo? Ciò che non posso tacere è lo
strano spettacolo che mi si offerse non ha guari nel
<i>Journal des Débats</i>. In Parigi, nel secolo decimonono,
nel grande trambusto e commovimento di religioni, di
filosofia, di sistemi d’ogni maniera, si udì una voce
che sorse a rivendicare l’antico dogma della metempsicosi,
e questa voce fu del <i>Martin</i>, nell’opera che chiamava
<i>Cielo e Terra</i>. Ma il <i>Martin</i> doveva subire pena
condegna al grave fallo. Nella terza pagina del <i>Débats</i>
ove si fanno le <i>apoteosi</i> e gli <i>autodafè</i> delle opere nuove,
un filosofo, uno dei guerrieri riservati per le grandi
occasioni, doveva fare del <i>Martin</i> e della opera sua adeguata
vendetta. Io vorrei potervi qui proporre le obiezioni
colle quali si pretese schiacciare l’opera del Martin, e giacchè
le mille voci del giornalismo recarono dovunque l’eco
ripetuto della disputa insorta, io non so chi ci tenga di
mescere a quelle infinite voci anco la nostra. Ma io nol
farò, solo per non protrarne all’infinito l’opera assunta.
Questo solo dirò, che ciò che tornavami a vedere più doloroso
si è il nome che sottostava a quel lavoro di critica filosofica.
Io ebbi parecchie volte occasione di nominare il
<i>Franck</i>, e con quale stima e venerazione per me si facesse,
ditelo voi che ne foste le mille volte i testimoni.<span class="pagenum"><a name="Page_371" id="Page_371">[371]</a></span>
Io credo e crederò sempre l’opera del Frank sulla <i>Kabbale</i>
ottimo servigio reso alla scienza e alle credenze
ebraiche, e Dio volesse che l’illustre Luzzatto e consorti,
anzichè occuparsi a denigrarla, mirassero a compirla,
a perfezionarla. Ma se gli antichi dissero <i>sed magis
amica veritas</i>, io non posso questa volta trovare nè
bello nè serio l’officio dal signor Frank adempito. Non
bello, perchè male s’addice allo storico e apologista dei
Cabbalisti, al discendente degli Esseni, stendere l’atto
d’accusa della metempsicosi; non serio, perocchè non è
difficile trionfalmente replicare alle obiezioni ivi stesso suscitate
dal Sig. Frank. Le quali, parte consistono nelle antiche
e più comuni confutazioni del dogma, parte nuove
ma tutt’altro che inoppugnabili. Ma questo ed altro simile
abbiamo detto trapassare in silenzio, ed al proposito
nostro ci atterremo. Solo piacemi ora toccare del secondo
dogma in questione: è il dogma della <i>Risurrezione</i>.
Per non avere trovato esplicitamente insegnata
l’esistenza di questo dogma presso gli Esseni, alcuni
moderni critici specialmente imbevuti del genio ipercritico
dell’Allemagna lasciarono libero il freno al loro
congetturare a <i>priori</i>, e dalle idee che formavansi gli
Esseni dei rapporti primigeni dell’anima col corpo,
crederono poter dedurre la negazione del dogma resurrezionale
in seno agli Esseni. Vi ha in Parigi un giornale
letterario che si è tolto l’assunto d’informare la
Francia dotta, religiosa, letteraria dei grandi lavori che
giornalmente s’imprendono, si compiono nella vicina
Germania, che per ciò appunto si noma <i>Rivista Germanica</i>
e che per ciò appunto dovrebbe ricercarsi e possedersi
dovunque, che per mancanza di rapporti più immediati,
non è concesso attingere direttamente alle vive
e abbondanti fonti della scienza ed erudizione germanica.
Or bene; nel nono numero di quest’anno istesso 1858,<span class="pagenum"><a name="Page_372" id="Page_372">[372]</a></span>
trovai inserito un articolo di sommo interesse per le
nostre ricerche, e che all’autore Michel Nicolas, professore
di Teologia in Montauban, piacque d’intitolare
<i>Gli antecedenti del Cristianesimo</i>. In un articolo che
si chiama <i>degli antecedenti del Cristianesimo</i>, il nome
degli Esseni non poteva non figurare in luogo eminentissimo,
come difatto vi figura; e molte delle questioni da
noi lambite, vi sono profondamente e maestrevolmente
trattate. Ma sia vaghezza di fare meno che è possibile
tributario il Cristianesimo della società degli Esseni; sia
non avere compreso le strettissime affinità tra gli Esseni
ed i Farisei; sia la mania di argomentare per vie
insolite e non battute trasandando i raziocinii più ovvii
e più alla mano, fatto sta che secondo Michel Nicolas
gli Esseni non conobbero o negarono il dogma
risurrezionale. E perchè così giudica il Nicolas? Perchè
egli crede incompatibile il principio della unione forzata
col corpo, col ritorno dell’anime a vivificare i corpi una
volta abbandonati, perchè egli crede il distacco da tutte
le cose corporee essere stato il perpetuo conato, e la
perfezione ideale che l’Essenato si proponeva senza pensare
che le tendenze anticorporee dell’anima a sè stessa
lasciata, non montano nulla nè agli ordini universali della
Provvidenza di Dio, la quale può volere la seconda e
ultima volta come volle la prima, quell’unione che non
si compiva nè compirassi che a malgrado dell’anima;
senza pensare che il dogma risurrezionale implica per
sè stesso la rigenerazione, e per dirla tecnicamente la
<i>Palingenesi</i> dell’Universo, e quindi il ritorno alla purità
primigenia di quella carne che non è, secondo
l’Ebraismo, rea per sè stessa ma che tal divenne per
un principio a lei esteriore; e quindi per ultimo corollario
che l’antipatia o antagonismo fra lo spirito e la
materia potrà e dovrà cessare allora, quando la primigenia<span class="pagenum"><a name="Page_373" id="Page_373">[373]</a></span>
armonia sarà ridonata, della quale furono preludii
e quasi presentimenti Mosè sul monte e soprattutto Elia,
Elia che s’incielò vestendo tuttavia carne mortale, per
lo cui insigne privilegio io credo che presegga alla culla
dell’uomo come angiolo della creazione, ed alla sua
tomba come angiolo della resurrezione, quasi perpetuo
iniziatore e ierofante della vita mortale, identico al greco
Mercurio, all’Erme egiziano, al Sireo o Cane Celeste,
guida e conduttore delle anime. E, mirabile a dirsi,
i Cabbalisti dierono il <i>cane</i> per simbolo ad Elia e nel
nome suo trovarono aritmeticamente il nome <i>Cheleb</i>,
ambedue sommando egualmente <i>cinquantadue</i>, e
prima di essi i Talmudisti muovendo evidentemente dagli
stessi principj dissero le grida gioiose e gli scherzi
dei cani annunziare Elia che entra in città. Ma io mi
sento trascinare senz’addarmene punto, da digressioni
certo nè inutili nè volgari, ma che troppo il libero corso
arresterebbero dei nostri studj. Noi dicevamo come a
torto negasse agli Esseni il Nicolas il dogma di risurrezione.
E fortunatamente non siam soli a così opinare.
Il Nicolas stesso s’incarica d’informarcelo. <i>Telle n’est
pas</i>, egli dice, <i>l’opinion de M. Hegenfield, qui dans un
ouvrage récent</i> (e che si chiama l’<i>Apocalittica ebraica</i>)
<i>attribue aux Esséniens la composition des Apocalypses
Juives, ou du moins les range parmi les Juifs qui s’occupèrent
le plus des idées apocalyptiques</i>. Ora le apocalissi,
le idee apocalittiche importando per lor natura
il supposto di un ciclo apocalittico, di un cielo palingenesiaco,
ossia di rigenerazione cosmica, universale, egli
è chiaro come gli autori delle apocalissi non potevano
disconoscere un dogma che tanto davvicino si attiene alle
loro teorie, anzi che n’è parte inseparabile, che vediamo
immancabilmente figurare in tutte le superstiti
apocalissi, vuoi spurie o legittime, quali sono, a mo’ di<span class="pagenum"><a name="Page_374" id="Page_374">[374]</a></span>
esempio, il libro di Daniel e l’apocalissi o rivelazione di
Giovanni. Ma contro l’opinione ricordata, e ch’è la nostra,
potrebbe alcuno argomentare; potrebbe dirsi: Filone e
Giuseppe sono i soli o almeno i principali storici dell’Essenato.
Ora Giuseppe e Filone quando favellano degli
Esseni non parlano della Risurrezione, non l’annoverano
tra le loro credenze, non ne fanno parte del sistema
lor teologico, con qual diritto attribuirgliele, e come la
lacuna colmare di nostro arbitrio? Ma quanto labile quest’obiezione!
Se io volessi, per sovrabbondanza di prova,
far tesoro di argomenti, di repliche vittoriose, sareste
voi piuttosto stanchi d’udire, che non io di favellare.
Potrei citare l’autorità del medesimo Nicolas quando,
in altro punto del suo lavoro mi porge egli stesso le armi
onde al nulla ridurre la forza della sua negazione, quando
misurando il grado di contezza che dell’illustre istituto
possedevano Giuseppe e Filone, dice del primo: «<i>Joseph,
qui avait passé un an dans la société, n’avait pas franchi
le premier degré de Noviciat, et ne connaissait pas
par conséquent le fond de ses doctrines</i>;» e del secondo
aggiunge non men categorico: «<i>et Filon, comme
Neander le fait remarquer, les présente non tels qu’ils
étaient en réalité, mais tels qu’il lui convenait qu’elles
fussent pour que les Grecs éclairés vissent dans les Esséniens
des modèles de sagesse pratique</i>.» Il Nicolas
dice assai, dice anche troppo secondo me, nè io accetterei
in tutta la sua estensione il suo asserto se
non colle più delicate restrizioni e riserve. Ma finalmente
che valore dopo queste parole può avere il silenzio
di Giuseppe, di Filone quando tacciono della
Risurrezione, perchè veramente di silenzio si tratta anzichè
di esplicita e formal negazione? E quante cause
non possono avere questo silenzio cagionato, anche allora
che gli Esseni avessero ossequiato, come hanno a<span class="pagenum"><a name="Page_375" id="Page_375">[375]</a></span>
parer mio veramente ossequiato, al principio di Risurrezione.
Può esserci stata ignoranza in Giuseppe e Filone,
come il Nicolas istesso ci autorizza a supporlo, comecchè
poco invero io inclinerei ad ammetterla trattandosi
specialmente di dogma popolare ed esoterico anzichè di
insegnamento acroamatico.&mdash;Può essere stato studio,
desio sincero di non urtare violentemente i pregiudizj
pagani ai quali nulla più tornava assurdo e mostruoso
ad udirsi che il risorgimento dei morti a vita eterna,
testimone il riso, lo scandalo che suscitarono nel mondo
pagano le prime predicazioni del Cristianesimo, quando
annunziarono Cristo risorto dai morti, e primogenito,
come gli Apostoli dissero, del Regno futuro, e se non
temessi di riuscire troppo diffuso, non mi sarebbe difficile
recare in mezzo prove ed esempj di silenzii discreti,
di opportune varianti, di calcolate infedeltà,
concesse, ammesse, usate in grazia appunto dell’opinion
dominante di cui, per non dire di altri, fu cospicuo
e manifesto esempio, ed è tuttavia, la traduzione dei
Settanta.&mdash;Ma le cose anzidette, che molto han pur di
probabile, del verosimile, debbono cedere il luogo al
provato ed al vero, alla ragione che io credo solo storica,
solo reale, che può essere stata coadiuvata sì dalle
altre citate, ma che sarebbe egualmente vera, decisiva,
perentoria, quando pure fosse sola. Ed è questa che
Giuseppe principalmente ed anche Filone, quando parlano
degli Esseni, quando dei Sadducei, Farisei ed altre
sètte dell’Ebraismo, solo quelle cose ricordano che distinguono
la setta in discorso, dal comune dell’Ebraismo,
solo quella parte pongono in luce della sua fisonomia,
che discorda dalle generali fattezze dell’Ebraismo; quello
in somma che hanno di speciale, di esclusivo. E poi,
chi volesse con un sol fatto spogliare di ogni valore il
silenzio di Giuseppe e Filone, chi volesse sin dalle barbe<span class="pagenum"><a name="Page_376" id="Page_376">[376]</a></span>
sradicare la negata resurrezione degli Esseni, basterebbe
citare i Farisei, ai quali non è nessuno che negar
possa il dogma della risurrezione, tanto vanno colmi
i loro libri di espliciti insegnamenti di questo dogma.
E pure, guardate Giuseppe. Egli parla a lungo dei Farisei,
come parla degli Esseni, dei Sadducei; ne narra
i costumi, le credenze, le somiglianze colle scuole analoghe
del Paganesimo, ma nè un sol cenno nè un
sol motto avviene che dalla penna gli sfugge intorno
il dogma in discorso. Per certo questo silenzio non è
a caso, sia che tacere abbia voluto ai Pagani un dogma
che destato avrebbe il riso e lo scherno dei loro filosofi,
sia, come dissi poc’anzi, che di quelle cose soltanto
abbia preso a favellare che eran subbietto di controversia,
tacendo delle altre generalmente consentite;
sia infine ambedue le ragioni anzidette, fatto è che il
silenzio di Giuseppe nulla prova riguardo ai Farisei, e
nulla egualmente conclude rapporto agli Esseni, i quali
come tutti gli Ebrei, e forse più di tutti gli Ebrei,
diedero, come fecero i <i>Cabbalisti</i>, luogo eminente al
dogma resurrezionale. Che se a tutte le ragioni finora
discorse aggiungete il silenzio del Talmud, che nel mentre
narra le dispute dai Dottori sostenute contro i settarj
d’ogni maniera in favore di questo dogma, non è
mai che tra essi faccia menzione dei nostri Esseni; se
aggiungete il dogma della metempsicosi che, per chi
bene lo intende, suppone qual ultimo suo corollario la
immanente ultima e definitiva unione delle due nature;
se pensate a certi fatti e credenze generali dell’Ebraismo
che gli Esseni non potevano ricusare sendo esse il fondo
e il patrimonio comune dell’Ebraismo, e che menano
difilati, per poco che vogliamo essere logici, al dogma
in discorso; se pensate, a mo’ di esempio, ad Adamo,
creato in principio immortale, a Henoh di cui si tace,<span class="pagenum"><a name="Page_377" id="Page_377">[377]</a></span>
anzi si nega fino a un certo segno la morte, ad Elia rapito
in corpo ed anima, nella vita celeste, ai singoli
fatti dalla Bibbia narrati, di uomini da morte a vita risuscitati,
a Mosè che disse: <i>Ani amit va-ahaié</i>, ad Anna
che cantò: <i>Morid sceol vaiaal</i>, che cala nel sepolcro e
ne riscuote i caduti, a Isaia che poetò: <i>Ihiù meteha</i> ec. a
Ezechiele che profetò: <i>Inneni poteah et Kibrotehem</i>, per
non dire di Daniel, che una critica troppo ardita potrebbe
dire sconosciuto o non ammesso dai nostri Esseni, e che
è il profeta della risurrezione per eccellenza. Se pensate
a tutti i fatti e alle credenze narrate, chiaro vedrete
come troppo precipitosa sentenza abbia proferito
il Nicolas, quando volle la Risurrezione ignota, negata
dall’Essenato e come per esso e per chi opina con lui
potrebbe dirsi con Petrarca:</p>

<p class="pph6 p1">Ben fa chiunque impara sino al fine.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_378" id="Page_378">[378]</a></span></p>

<div class="chapter">

<h2 class="p4">LEZIONE VENTESIMASETTIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Se degli Esseni abbiamo studiato sinora ciò ch’insegnarono,
rapporto all’anima, alla sua natura, ai suoi
destini, parmi questo luogo conveniente di studiare altresì
ciò che insegnarono delle straordinarie manifestazioni
delle facoltà psicologiche nelle predizioni, nelle
profezie di cui andarono gli Esseni celebri per il mondo.
Giacchè narra la storia parecchi e famosissimi casi,
in cui gli Esseni annunziarono da lungi un avvenire,
che non mancò giammai, dice Giuseppe, di avverarsi.&mdash;Si
avverò, dice Flavio nel decimoterzo delle <i>Antichità</i>,
quando <i>Giuda</i>, Essena di nazione, per esprimermi com’esso
s’esprime, predisse la morte d’Ircano nella torre
di Stratone; e tanto superlativo si formava concetto del
medesimo <i>Giuda</i>, che non teme Flavio di aggiungere,
per valermi della traduzione francese di Arnauld d’Andelby:
<i>que ses prédictions ne manquaient jamais de
se trouver véritables</i>.&mdash;Si avverò, oltre altri casi moltissimi
narrati da Flavio, in quello veramente memorabile
d’Erode il Grande, quando un Essena per nome
<i>Menahem</i> che menava, dice Flavio, una vita sì virtuosa
che lodato era da ognuno e che aveva da Dio ricevuto
il dono di profezia, vedendo Erode ancor fanciullo studiare
insieme coi bambini dell’età sua, gli disse che
avrebbe un giorno regnato sopra gli Ebrei. Quando
Erode inalzato al trono si vide al colmo della prosperità,<span class="pagenum"><a name="Page_379" id="Page_379">[379]</a></span>
ricordossi di Menachem e delle sue predizioni, e chiamatolo
presso di sè, trattò da quind’innanzi con segnalato
favore tutti gli Esseni. Sono queste parole pressochè
testuali di Flavio Giuseppe, nelle quali misi uno studio
particolare di fedeltà onde le conseguenze storiche dottrinali
che ne dedurremo, sieno sopra basi fondate, solide,
incrollabili.&mdash;Questi fatti provano, non è dubbio,
come gli Esseni s’occupassero di predizioni; e qual credito
insigne godessero tra i lor coetanei eziandio più
illustri, di veridici vaticinatori delle cose avvenire.
Ma l’ultimo dei fatti narrati, l’episodio dello inalzamento
di Erode al trono di Giuda, prova inoltre due
cose; prova quanto ingiustamente sia stato sinora creduto
tacersi affatto gli antichi Dottori della società degli
Esseni, dacchè, singolare a dirsi, al fatto or’ora discorso
si allude manifestamente nel Talmud, come fra poco vedremo.
E prova poi altra cosa. Prova quella identità
che non ho cessato un istante di proclamare tra gli Esseni
ed il Farisato, non altro essendo i primi, a parer
mio, che la parte eletta ed i teologi della scuola. Ora
chi non vedrà e l’una e l’altra cosa nel Talmud di
<i>Kaghigà</i>? Ove descrivendo le prime primissime origini
delle controversie dei Farisei, e i primi tra i Dottori
ad erigersi tra essi antagonisti, narra qual prima
coppia ch’ebbe discorde il sentire in fatto di religione,
un Illel, l’antico il famoso Illel, che il chiarissimo Luzzatto
crede identico al Pollione di Giuseppe, e per secondo
non già Sciammai che non intervenne che tardi,
ma il nostro, lo storico, l’Essena <i>Menachem</i> che precorse
a <i>Sciammai</i> nel rabbinico patriarcato e che solo
a <i>Sciammai</i> cesse il luogo, l’ufficio, quando la sorte
chiamollo altrove, come vedremo. E perchè dico il talmudico
Menachem identico al nostro, all’Essena Menachem
di cui parla Giuseppe? Perchè è il Talmud stesso<span class="pagenum"><a name="Page_380" id="Page_380">[380]</a></span>
che ce lo insegna, per chi bene lo intenda, il quale, dopo
aver detto che a Menachem sottentrò nell’officio <i>Sciammai</i>,
chiede a se stesso.&mdash;Che cosa avvenisse di Menachem
<i>leehan iazà</i>.&mdash;E Dio volesse che fosse la risposta
concorde. Ma no! Da Menachem al Talmud, o
per dir meglio, ai personaggi che qui interloquiscono
nel <i>Talmud</i>, <i>Abaje e Rabbà</i>, non solo più di tre secoli
eran trascorsi, ma l’esilio, lo spostamento delle accademie
e dei centri studiosi avevano di tale dubbiezza avviluppate
le cose che immediatamente precessero la grande
catastrofe, che si vedevano sì, ma come gli obbietti si
veggono per l’aer caliginoso. Che volete pertanto? <i>Abajè
e Rabbà</i> rispondono sì, ma onninamente discordi, alla
domanda del Talmud. Dottori ambidue Babilonesi, nati,
cresciuti lungi da Palestina patria di Menachem, ognuno
di essi narra le cose tali quali le aveva udite per avventura
da una tradizione discorde. Per <i>Abaje</i>, Menachem
uscì <i>letarbut rahà</i>, frase talmudica che vale quanto
<i>apostatare</i> od uscire dal grembo della ebraica ortodossia.&mdash;Per
<i>Rabbà</i> invece se Menachem non è più tra i
Dottori annoverato, egli è perchè (notate prezioso ricordo!)
fu assunto al servigio e ministero del Re, il
quale come ora vedremo non è, nè può essere altri se
non <i>Erode il Grande</i>.&mdash;Ora di fronte al dubitar del
Talmud chi oserà asserire che le cose avvenissero come
noi le dicemmo avvenute? Quando due opinioni tenzonano,
come vediamo, con egual forza, chi ci autorizza a
stare piuttosto alla seconda che non alla prima, e soscrivere
alla versione favorevole di <i>Rabbà</i>, piuttosto che
a quella a noi ostile di <i>Abaje</i>?&mdash;Ah! il perchè è facile
a dirsi, e voi uditolo, spero, mi darete ragione. Due sono
gli argomenti capitalissimi che ci persuadono vera, preponderante
la tradizione di <i>Rabbà</i>. È il primo un principio
che corre comune e divulgato assai tra gli studiosi<span class="pagenum"><a name="Page_381" id="Page_381">[381]</a></span>
del Talmud, che ovunque cioè una controversia si verifichi
tra <i>Abajè e Rabbà</i>, egli è al secondo che dobbiamo
attenerci, tranne pochi singoli casi nominativamente eccettuati
dallo stesso Talmud. Che nelle quistioni critiche
storiche, anco dogmatiche, questo criterio non abbia
avuto sempre forza di legge, concedo anch’io volentieri,
ma con qual giustizia, con qual coerenza?&mdash;Certo
con quella stessa giustizia e coerenza che manomise
nello studio del Talmud tuttociò che non ha rapporto
immediato colla pratica religiosa, senza pensare che ove
di un albero tu trascuri le radici, il tronco, i rami ed
anco le foglie, è vana opera occuparsi del frutto che non
crescerà mai, o crescerà misero e tristanzuolo, quale lo
fece il mal governo dello stupido cultore.</p>

<p>A noi però che recammo sempre nell’animo la sintesi,
la reintegrazione della scienza ebraica in tutte le
svariatissime sue parti, teoriche e pratiche, non è lecito
adottare criterio diverso nel rito da quello che nella storia,
nel domma, nell’esegesi adottiamo, e in queste come
in quelle diciamo e continueremo a dire <i>Ilheta che rabà</i>.
E questo è argomento che abbastanza identifica il Menachem
del Talmud coll’Essena Menachem, di cui Flavio
discorre. Ma qual’è il secondo? Il secondo è lo stesso
Talmud che ce lo fornisce, ed è tale, che ove pure si
volesse niun valore concedere alla massima già esposta
che dà ragione a <i>Rabbà</i> contro <i>Abajè</i>, basterebbe per
se solo a far prevalere l’opinione del primo contro il
dir del secondo. E perchè? Perchè reca un inaspettato
ed autorevolissimo ausilio alla tradizione del primo, in
un’antica Barraità, che oltre essere opera di Dottori Palestinesi
conterranei di Menachem, è di gran lunga più
antica del Talmud e dei suoi autori, e quindi maggiormente
si avvicina all’epoca di Menachem, e più veridica
e sincera ne ragguaglia dell’avvenuto. La Barraità o<span class="pagenum"><a name="Page_382" id="Page_382">[382]</a></span>
testo misnico si pronunzia a dirittura in favor di <i>Rabbà</i>,
e quella ragione assegna al ritiro di <i>Menachem</i> che
<i>Rabbà</i> assegnava, vale a dire i nuovi offici che fu chiamato
a sostenere in corte di un Re che non può essere
altro che Erode, <span class="smcap">Tana</span> <i>nammè akì iazà Menahem laabodat
ammelech</i>. Non basta. La Barraità ci conserva
memoria di una circostanza taciuta dallo stesso <i>Rabbà</i>,
e che più compiutamente risponde alla narrazione di
Giuseppe. Certo voi non lo avete obbliato. Oltre i favori
personali che asseguì <i>Menachem</i>, narra Giuseppe il credito,
l’estimazione in cui salirono, la mercè sua, gli Esseni:
e come (sono sue parole) <i>da indi innanzi trattasse
con segnalati favori i nostri Esseni</i>. Or bene, la Barraità
pare che faccia eco alle parole di Flavio, e dopo
aver detto come udiste di Menachem che passò al <i>servigio
del Re</i>, queste parole aggiunge memorandissime
che a voi raccomando: <i>E con esso passarono allo stesso
servigio ottanta coppie di giovani dottori in serico ammanto</i>&mdash;segno
della nuova dignità a cui furono assunti,
secondo era stile degli antichi principati rivestire
i nuovi eletti di abiti distinti, secondo si legge in Assuero
e in Faraone. Ma questi due argomenti, per quanto
grandi, non sono i soli: ve ne sono altri due che grandemente
favoriscono il nostro sistema: l’uno è la concordanza
cronologica dei due fatti, l’altro è la produzione
di un’autorità tanto più concludente quanto più
inconsapevole e spontanea. Che cosa è la prova cronologica?
È quella che dimostra come il <i>Menachem</i>, di cui
parla il Talmud, visse appunto in quel tempo in cui
visse, al dir di Giuseppe, il <i>Menachem</i> degli Esseni, il
favorito di Erode, rendendo tanto più probabile la loro
identità, quanto più strano sarebbe ammettere al tempo
istesso due <i>Menachem</i> ambo dottori, ambo favoriti da
Erode, ambo seguiti da lunga schiera di Dottori favoriti<span class="pagenum"><a name="Page_383" id="Page_383">[383]</a></span>
com’essi. Or bene: noi abbiamo un punto fisso di partenza
nel calcolo cronologico, ed è la data dell’esistenza
d’Illel collega di Menachem. Il quale visse e sostenne il
patriarcato cento anni prima della distruzione del tempio,
nel quale tempo deve aver vissuto e figurato lo stesso
Menachem che gli fu collega nel dottorato, anzi capo
della scuola avversaria, alla cui testa si pose, dopo di
esso Menachem, il più famoso <i>Sciammài</i>. Questo punto
dimostrato costante, che cosa ci resta a fare per compire
la dimostrazione e provare sincronici i due Menachem?
Dobbiamo, se non erro, provare che il Menachem
di Giuseppe visse, fiorì giusto cento anni prima dello
esilio. Or bene: aprite Giuseppe, e dove è menzione
del fatto della predizione di Menachem troverete notato
dall’Arnauld d’Andelby essere ciò appunto avvenuto
nell’anno 40 prima dell’era volgare, la quale avendo
preceduto circa un 60 anni la distruzione del tempio,
torna l’istesso che dire cento anni prima della distruzione,
ch’è quanto dire quella stessa data in cui, secondo
il Talmud, veduto abbiamo esistere, fiorire il talmudico
<i>Menachem</i>.</p>

<p>Ci resta ora ad allegare l’autorità la quale indirettamente,
e per ciò stesso tanto più concludentemente,
depone in favor della identità dei due Menachem. Io
non so se ne abbiate contezza. Ma oltre le opere di Giuseppe
in greco dettate, e che furono tradotte, si può dire,
in quasi tutte le lingue dell’Europa, ve ne ha un’altra
in puro ebraico distesa, che mostra di appartenere allo
stesso autore, ma della cui autenticità molti dubbj sorsero
e durano tuttavia. Or bene in quest’opera ebraica,
nel <i>Josifon</i>, al cap. 55, dove si parla della restaurazione
del Tempio per opera di Erode, narra pure la famosa
predizione del regno fatta da Menachem ad Erode ancor
fanciullo.&mdash;Ma come la narra? Certo come la narrava<span class="pagenum"><a name="Page_384" id="Page_384">[384]</a></span>
l’antico Giuseppe, tranne solo una frase che nel primo
non esiste e ch’è per noi il più luminoso attestato della
identità dei due Menachem. E là, ove nominando per la
prima volta il profeta <i>Menachem</i>, oltre porlo nel novero
dei <i>hasidim e hahamim</i>, cenno, come vedete, di gran
rilievo, lo qualifica a dirittura <i>collega di Sciammai</i>, lo
che è appunto ciò che andiamo cercando, null’altro potendo
essere un <i>Menachem collega di Sciammai</i> se non
quello che appunto come collega di <i>Sciammai</i> è qualificato
dai Talmudisti. Se poi a tutto questo aggiungete
che Erode fu, secondo il <i>Josifon</i>, secondo il Talmud,
e secondo il greco <i>Giuseppe</i> intimo dei Farisei, sotto le
cui bandiere acquistò e conservò la corona; che fu stile
generale, costante dei Dottori farisei l’annunziare da
lungi i grandi destini, specialmente ai fanciulli come
<i>Gamaliel a Giosuè</i> ancor fanciullo prigioniero in Roma,
come Rabba di cui leggesi in Berahot ai due discepoli che
aveva commensali; che più particolarmente si occuparono
di vaticinare il regno ai futuri monarchi, come
Rabban Joanan Benzaccai a Vespasiano ed a Tito,
come Ribbi Achiba a Barcohaba, l’<i>Arminio</i> di Palestina,
se pensate che tutti i Rabbini posteriori come il
Seder Adorot che lessero nel <i>Josifon</i> il fatto di Menachem,
l’intesero qual personaggio identico di fatti al
Talmudico Menachem; se tutto questo aggiungete, avrete
un fascio di prove così stretto, così aderente, che insieme
al racconto talmudico, rispondente al racconto flaviano,
insieme alla concordanza cronologica dei due avvenimenti,
forma tale congerie di fatti così cospicui da costituire
una vera e propria dimostrazione evidente, da
provare soprattutto questi due fatti capitalissimi: la conoscenza
che ebbero degli Esseni i Dottori nostri contro
la sentenza comunemente adottata, e la identità appunto
di Esseni e di Farisei, dappoichè questi ultimi dei primi<span class="pagenum"><a name="Page_385" id="Page_385">[385]</a></span>
favellano in guisa nel loro Talmud, come se proprj fossero
del Farisato gli Esseni, propria la loro storia; proprie
le glorie, e proprio tutto ciò che ad essi si attiene.</p>

<p>E poichè abbiamo preso a narrare le loro predizioni,
mestieri è pure che d’altro qui si favelli che merita
pure tra quelle narrate luogo cospicuo; e forse pegli autorevoli
deposti, merita anzi sovra tutte il primato. Voi
avete udito Giuseppe narrare delle esseniche predizioni.
Or bene: Giuseppe, siccome quello che visse un anno
nella società degli Esseni, doveva pure pretendere al
Profetismo, e difatti Giuseppe apertamente v’aspira.
Che dico? Narra egli stesso nel 3º libro delle Guerre
Giudaiche come, stretto d’assedio in <i>Jotapat</i>, predisse
agli abitanti che la città cadrebbe dopo 47 giorni di resistenza
in poter dei Romani, e ch’egli stesso sarebbe
caduto vivo in poter loro. Non basta.&mdash;Ciò che il Talmud
narra di <i>R. Johanan Ben Zaccai</i>, ciò che udiste
poc’anzi da questo Dottore qual presagio di prossimo
regno a Vespasiano, ed a Tito, Giuseppe di sè stesso lo
narra. Racconta Giuseppe come condotto nel campo nemico,
e presentato a Vespasiano, questi deliberasse inviarlo
a Nerone allora imperante; come a sua notizia
pervenuto l’intendimento di Vespasiano, alla presenza
di Tito e di altri due testimoni lo ammonisse dicendo,
lasciasse pure d’inviarlo a Roma perciocchè Nerone ed
i suoi successori poco avrebbero ancora da vivere; sapesse
che egli solo dovrebbe ormai riguardarsi qual Cesare,
giacchè egli, Vespasiano, e dopo di esso Tito suo
figlio sarebbero saliti sul trono. Mentiva nel racconto
Giuseppe, e fama volle usurpare di profeta agli occhi
dei posteri? Così sentenzierebbe una critica superficiale,
ma quanto ingiustamente! Poichè se il caso favorisse il
temerario annunzio del prigioniero, o piuttosto, le potenze
recondite dell’Essena, dell’iniziato, si risvegliassero<span class="pagenum"><a name="Page_386" id="Page_386">[386]</a></span>
all’occasione, questo non saprei accertare; ma che
Giuseppe non abbia peccato per frode, ella è tal cosa
che sfida ogni dubbio in contrario. E sapete chi me lo
dice? I contemporanei o poco posteriori a Giuseppe, i
Pagani nemici del nome ebraico, quelli che raccolsero
di bocca alla fama il prodigioso vaticinio, come correva
allor rumoroso sulle labbra di tutti; egli è Dione Cassio
nel libro 66; egli è Svetonio nella vita di Vespasiano al
12º libro; e se Tacito non si può annoverare qual testimone
della profezia di Giuseppe, si può qual autorità
allegare di una predizione almeno congenere. Ella è
quella di cui favella nel 2º libro delle Storie, parag. 78.
<i>Sorge</i>, egli dice, <i>tra la Giudea e la Siria un monte
che si chiama Carmelo, il Dio che in quel luogo si
adora reca il nome stesso</i> (qui Tacito sentenzia a sproposito).
<i>Nulla statua di quel Dio e niun tempio: un
altare solo si erge e il rispetto lo circonda. Vespasiano
vi andò e sacrificò. E mentre volgeva nella mente i suoi
piani, il sacerdote, consultate le viscere dell’animale,
gli disse: Qualunque sia il pensiero che ti preoccupa
sappi che ti attendono un vasto palagio, senza limiti
possedimento, e lo imperio di genti innumerevoli.</i> Ecco
ciò che Tacito racconta. E certo qui di Giuseppe non è
memoria; ma se tutte le circostanze valutate del racconto
di Tacito; se fate la parte dell’ignoranza nel Dio Carmelo,
che non ha mai esistito; la parte del paganesimo
nelle consultate viscere dell’animale Beto, sconosciuto
e riservato nell’Ebraismo; se cernete infine la narrazione
tacitiana di quanto v’ha d’inesatto, d’eterogeneo,
rimarrà questo fatto per sè stesso parlante, la <i>predizione
del regno a Vespasiano annunziata in Giudea
da un Ebreo, da un sacerdote</i>. Il quale fatto posto a
confronto colla predizione attribuita dal Talmud a
<i>R. Johanan Ben Zaccai</i>, con quella che a sè stesso<span class="pagenum"><a name="Page_387" id="Page_387">[387]</a></span>
attribuisce Giuseppe, verrà con essi fuso, assimilato
e tutt’insieme faranno un solo fatto, un sol vaticinio,
le cui varianti sono in <i>Giuseppe</i>, in <i>Tacito</i>, e nel <i>Talmud</i>,
in cui ardua opera sarebbe quella parte d’onore
assegnare ad ognuno, che per diritto gli spetta.</p>

<p>Checchè ne sia, gli Esseni si occupavano di predizioni.
Ma gli Esseni vantano un testimone di gran lunga
più illustre, un pagano dottissimo, un celebre filosofo,
il quale conferma le avverate predizioni degli Esseni, e
che interdice a chi glie ne pigliasse vaghezza, di prendere
non troppo sul serio le esseniche predizioni. E
questi è Porfirio, uno dei più grandi neoplatonici che
siano sorti nei primi secoli del Cristianesimo. Il quale al
dire di Giulio Simon nella <i>Storia delle Scuole di Alessandria</i>,
non solo conobbe gli Esseni e le loro predizioni,
ma le confessò veridiche e confermate dal fatto.
Confessione di gran rilievo, e per la religione e per l’ingegno
non comune del filosofo pagano, il quale meritò
che nel <i>Trionfo d’Amore</i> di esso poetasse il Petrarca:</p>

<p class="ppn6 p1">Porfirio, che d’acuti sillogismi<br />
Empiè la dialettica faretra.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_388" id="Page_388">[388]</a></span></p>

<div class="chapter">

<h2 class="p4">LEZIONE VENTESIMOTTAVA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">La storia delle predizioni degli Esseni ci ha occupato
nella passata lezione, qual corollario della loro
antropologia, qual parte della loro dogmatica. Ma di queste
predizioni noi non abbiamo fatto che la storia reale esteriore,
particolare, di alcuni singoli fatti. Ci manca saperne
la teoria, la forma con cui procedevano gli individui
che se ne occupavano a preferenza. La forma
prediletta, peculiare agli Esseni, era l’interpretazione
dei sogni. E chi ne ammonisce è Flavio Giuseppe nel
17º delle Antichità, cap. 15, dove narra di <i>Archelao</i>
che esposto il suo sogno ad un’Essena, ne ode la predizione
della sua futura caduta la quale avvenne veramente
com’era stata dall’Essena vaticinata, sendo stato
all’epoca prefissa relegato da Cesare in Vienna città
delle Gallie. E non solo gli altrui sogni toglievano a subbietto
delle loro predizioni, ma di una spezie di rivelazione
fornivano altresì nei loro sogni medesimi.&mdash;Alla
quale e’ pare che si preparassero con le diurne meditazioni,
se prestiam fede a certe parole che sul proposito
ne trasmise Giuseppe. Pensano, egli dice, a Dio
del continuo, attalchè nei loro sogni altro nella fantasia
non sorge loro che le bellezze e le eccellenze delle perfezioni
divine, e bene spesso dormendo fanno discorsi
mirabili di questa divina filosofia. Queste sono testualissime<span class="pagenum"><a name="Page_389" id="Page_389">[389]</a></span>
parole di Giuseppe. E benchè siamo nella regione
dei sogni, si tratta di cose seriissime più che non credesi,
e da fare molto a lungo vegliare. Noi non solleveremo
le gran questioni psicologiche, religiose e fisiologiche
altresì, che emergono naturalissime da quel
curioso fenomeno che si chiama il sogno. Il volgo che
crede ovvio, semplicissimo tuttochè non comprende,
crede il sogno uno stato, una condizione fisico-morale,
spiegabilissimi. Ma per i dotti! I dotti sieno essi filosofi,
moralisti, medici, fisiologi, non hanno creduto il
fatto così semplice come il volgo s’immagina. I loro
libri, le congetture, i dispareri, e specialmente la grandissima
questione si può dire odierna del sonno magnetico
e quella più antica dei sonnambuli, fanno fede come
qualche cosa vi sia là entro che resta tuttavia indecifrato.
Ma queste cose basti accennare, e come da lontano
additare, senza più oltre soffermarvici che l’argomento
non comporta. Piuttosto diremo dei sistemi delle scuole,
che credettero i sogni capaci, suscettibili d’interpretazione,
fra le quali quella figura per prima che fu tanto
meritamente da Giuseppe equiparata all’istituto degli
Esseni, la scuola dei <i>Pitagorici</i>. E chi ce lo insegna è
tale che già altre volte abbiamo veduto anche troppo
circospetto nella scelta e nella critica delle memorie antiche,
è il Ritter nella <i>Storia della filosofia</i>. I Pitagorici
dunque anche per questo verso porgono la mano ai
nostri Esseni, e nuovo punto ci offrono di contatto col
grand’Istituto nella interpretazione dei sogni. E se io
dovessi di tutto discorrere di quei tempj, di quegli oracoli,
che in Grecia tutta, e fuora eziandio, girono famosi per
sogni, che colà si procuravano, s’interpretavano, io farei
opera interminabile benchè grandemente curiosa
e istruttiva. Piuttosto è da vedersi il Clavier nella Memoria
letta all’Accademia di Francia <i>sugli oracoli antichi</i>;<span class="pagenum"><a name="Page_390" id="Page_390">[390]</a></span>
e se non fosse troppa temerità per me l’esprimere
un voto il quale è forse a quest’ora adempito, io vorrei
che qualche scienziato, appo il quale non sono in conto
di fole le prodigiose indicazioni di alcuni malati sottoposti
al sonno magnetico, studiasse i rapporti di questi sogni,
di queste cure istintive, e quasi direi <i>autoterapie</i>,
colle famose cure di Epidauro, ove i malati dopo diuturne
preparazioni ricevevano la notte in sogno i presagi
e le indicazioni dell’esito finale dei loro morbi. Ma gli
Esseni non hanno solamente l’antichità a complice del
loro sistema di predizione. I tempi moderni ci somministrano
esempj grandi, cospicui, vuoi di uomini gravi
che non del tutto rifiutarono le indicazioni dei sogni,
vuoi di fatti storici straordinarj che molto dànno da
pensare sulla natura e sul valore dei sogni. Fra i primi
non citerò <i>Menasce ben Israel</i> che un capitolo dottissimo
consacrava dell’opera sua alla materia dei sogni, e solo
nol citerò perchè sendo egli alla perfine Teologo e Rabbino,
meglio alle sacre autorità appartiene che alle profane,
delle quali soltanto per adesso ci occupiamo. Nemmeno
citerò Galeno che narra di un uomo, al quale
parevagli in sogno avere una coscia di pietra e che divenne
dopo pochi dì paralitico.&mdash;Nemmeno dirò di
Plinio il quale riferisce di Cornelio Rufo, a cui avvenne
di credere in sogno d’aver la vista perduta, e che si
destò cieco per amaurosi; nemmen parlerò di Corrado
Gemed, che sogna d’essere morso in seno da un serpente,
e che gli nasce in fatti sotto l’ascella un bubbone
pestilenziale che lo rapisce in cinque giorni di vita; e di
questi ed altri simili tacerò, perchè sanno sempre alcun
poco d’antico e perciò stesso per i più sanno ancora di
incredibile, di stravagante. Ma quanto più singolare a
vedersi non è l’ossequio di alcuni dei più illustri moderni!
Fra i quali riluce per splendore d’animo e di<span class="pagenum"><a name="Page_391" id="Page_391">[391]</a></span>
mente Beniamino Franklin di cui così parla il materialista
Cabanis. «<i>Io conobbi</i>, egli dice, <i>un uomo savissimo
e istruitissimo, l’illustre Beniamino Franklin</i>,
che credeva essere stato più volte ammonito in sogno
degli affari che l’occupavano. La sua testa forte e d’altronde
libera di pregiudizj, non aveva potuto premunirsi
da ogni idea superstiziosa quanto a questi interni avvertimenti.»
Così sentenzia Cabanis. E pur, vedete curiosissimo
scherzo di fortuna, o piuttosto grave monitorio
di provvidenza! Era riserbato al corifeo del materialismo
moderno, a Voltaire, all’uomo che involse ogni
cosa in un riso universale, il porgere, e porgere, lo che
più monta, nella sua stessa persona luminoso attestato
della efficacia o almeno della tuttor enigmatica natura
dei sogni. Tutti sanno come opera sua sia la <i>Enriade</i>;
ma non tutti sanno un curioso episodio nella genesi di
quel Poema. Vi è un capitolo che è opera sì di Voltaire,
ma non già di Voltaire desto, ma di Voltaire dormiente.
Anzi di Voltaire che sogna, e nel sogno prosegue l’opera
incominciata nel giorno, e destato si trova più ricco di
un capitolo nella tessitura di quel Poema. Non si legge
che Voltaire abbia preso da indi innanzi a rider meno
dei sogni; la sua filosofia non era ancora passata allo
stato di pregiudizio, perch’egli come degli altrui pregiudizj
se ne facesse irrisore: ma si legge bensì di un altro,
di un vivente, che io non metto certo a paro di Voltaire,
perchè troppo lo amo e rispetto, ma che pure
non ci offre a veder bene meno sensibile anomalia. E
quando dico anomalia per Luzzatto il prestar fede ai sogni,
non è certo per quei sogni storici straordinarj, profetici
in cui Dio parla all’uomo che sogna, come parlar
può e parla difatti all’uomo ch’è desto; ognuno che
creda alla rivelazione, che creda alla Bibbia, non può
senza incoerenza, senza empietà, discredere a questa<span class="pagenum"><a name="Page_392" id="Page_392">[392]</a></span>
specie di sogni; ma dico dei sogni in generale, di quelli
che tutti possiam conseguire, della natura loro semiprofetica,
del valore loro proprio naturalissimo, e non solo
qual mezzo, qual veicolo d’ispirazione. Le quali cose,
se non ammesse, quasi consentite dal nostro Luzzatto
provano due cose ad un tempo, che le idee Cabbalistiche
quando non entrano in certi spiriti per la gran porta,
vi entrano per certi calli obliqui ed oscuri pertugi, e
quasi non dissi di contrabbando.</p>

<p>Che se dalle autorità e dagli esempi scientifici trapassiamo
agli esempi, ai precedenti, ed alle autorità bibliche
talmudiche cabbalistiche, vedremo come sempre
gli Esseni radicarsi nella più venerata e autorevole antichità
ebraica. Io stimo soverchia opera citare gli esempi
e le autorità della Bibbia, tanto mi sembrano ovvii e
conosciuti. Il sogno non solo lo vediamo figurare in fatto
quale suprema manifestazione dei divini voleri, e presagi
dell’avvenire in Giacobbe, in Giuseppe, in Faraone, ma
egli è altresì, qual grado infimo sì, ma pur legittimo annoverato
di profezia, ogni qual volta della gerarchia si favella
dei veggenti, e della profetica gradazione; testimone il
verso ove Dio parlando ad Aronne e Miriam, chiama a
fruire delle sue ispirazioni chiunque per visione o per sogno
si sentisse capace di aspirarvi; testimone Saulle, che
consultò invano il Signore, dice la Bibbia, per tutte le vie
per le quali è consultabile, per la <i>via dei sogni</i>, della
<i>profezia</i> e dell’<i>oracolo degli Urim</i>, testimone Giobbe
ove qual mezzo di cui Dio si vale per svelare agli uomini
le sue intenzioni, parla dei sogni e delle visioni notturne,
e di questi tratti chi volesse nella Bibbia raccôrre, ne
troverebbe più ch’io non dica espliciti e numerosi. E il
Talmud in questo come in altre cose procede alla Bibbia
conforme. Non solo il carattere semiprofetico del sogno
vi è confessato <i>halom ehad miscisceni bannebuà</i>; non solo<span class="pagenum"><a name="Page_393" id="Page_393">[393]</a></span>
il rimanere per sette giorni senza sognare vi è chiarito
qual indizio di anima non buona; non solo un lungo novero
vi è tessuto delle cose che indicano in sogno lieto o
sinistro presagio; non solo i sogni vi si dicono subordinati
alla loro interpretazione, massima incomprensibile
se non si intende alla luce della pratica essenica che i
sogni considerava qual esteriore incentivo, alla mente
ispirata dello interprete, non solo si narra de’ Cesari che
ai Dottori ricorrevano per la interpretazione dei sogni;
non solo mirabilmente conferma il deposto rabbinico una
satira di Giovenale, la VI se non erro, ove racconta degli
sciocchi Romani che la interpretazione dei sogni chiedevano
agli Ebrei colà dimoranti; non solo tutto questo,
ma quello speciale carattere eziandio da Giuseppe attribuito
alle esseniche visioni quali ispiratrici di discorsi e
ragionamenti filosofici, dottrinali, rifulge non meno nei
sogni dei Farisei. Nei quali non è raro il vedervi Dottori
ammoniti a ritrattarsi di una interpretazione, a più esatta
formarsi l’idea di una impurità, a meglio comprendere
la pratica di un rito; e ciò che più fedelmente riproduce
la fisonomia dei sogni profetici dell’essenato, è quello
che vediamo tra i cabbalisti e tra quei Dottori eziandio
che senza fare del misticismo precipuo scopo dei loro
studj, ne ammettono almeno la veracità e i titoli. Singolar
cosa ma pur verissima, oltre gli esempi non oscuri,
non scarsi che ne porge lo Zoar, di sogni istruttivi, dottrinali,
rivelatori, quali appunto furon quelli dei nostri
Esseni, ella è una pratica tra i cabbalisti e tra i loro
aderenti, che meglio a capello non potrebbe ritrarre la
pratica degli Esseni.&mdash;Se qualche urgente bisogno li
spinge a consultare l’avvenire; non basta, se qualche
dubbio in capo gli tenzona intorno ad un subbietto vuoi
dogmatico, vuoi rituale, o in qualche siasi maniera religioso,
ella è una via autorizzata, accreditata in cui si<span class="pagenum"><a name="Page_394" id="Page_394">[394]</a></span>
mettono speranzosi, anzi fiduciosissimi nella bontà del
responso, ed è quella che dicesi <i>sceelat halom</i>.&mdash;Nel
riposo dei loro sensi, nella concentrazione delle forze loro
psichiche, spirituali, eglino credono l’anima capace di
comprendere cose che nello stato di veglia saria tornato
loro duro a comprendere. E ciò che non è meno singolare
a notarsi egli è, come questa specie di responsi siano stati
disposti in iscritti e per le stampe eziandio pubblicati, siccome
fa fede, per non dire di altro, la edizione non
ha guari mandata fuori in Conisberga di un’antichissima
compilazione di tai consulti, e di cui informava il
mondo israelitico, nel prezioso suo giornale bibliografico
<i>Mazchir</i>, il mio dotto amico Marco Steischneider di
Berlino.</p>

<p>Ma noi abbiamo detto, se non erro, abbastanza della
forma particolare che assumevano a preferenza le predizioni
dei nostri Esseni, la forma di sogni profetici: dobbiamo
dire ora chi erano coloro che nell’Essenato più
credeansi capaci di tale straordinaria irradiazione profetica.
Giuseppe, il grande storico dell’Essenato, quì pure
soccorre all’uopo opportuno, e naturali e più consultati
interpreti dell’avvenire ci addita quei fanciulli che
sino, egli dice, dalla loro tenera età venivano alla profezia
educati collo studiare dei sacri libri dell’Essenato.&mdash;Voi
l’udiste, sono i fanciulli al dire di Giuseppe che rendono
i responsi sulle cose avvenire in seno agli Esseni, o per
dir meglio ei sono i profeti tra gli Esseni, che sino dalla
loro fanciullezza si vanno al grande officio educando di
profetare. Se vaghi voi foste di pellegrina erudizione, se
vi piacesse nella esposizione nostra soprassedere, onde a
popoli e a religioni antichissime chiedere esempi e fatti,
analoghi a quello che vediamo tra i nostri Esseni, ci
converrebbe fare in questo punto lunghissima sosta, e
tutte citare le istorie che i fanciulli ci narrano, consultatissimi<span class="pagenum"><a name="Page_395" id="Page_395">[395]</a></span>
nel mondo pagano, e ciò che sarebbe più curioso
ad udirsi, in seno eziandio del Cristianesimo. Se v’ha
scrittura che abbia tolto a insegnare exprofesso i vari
modi di consultare lo avvenire, egli è il Clavier che ebbi
luogo di citarvi altravolta. Se le sue pagine svolgerete,
troverete copia più ch’io non dico di fatti, di esempi, in
cui erano i fanciulli quai veridici oracoli, stimati e consultati
eziandio delle cose avvenire. E specialmente tra
gli Egizi ed i Greci.&mdash;Ma ciò che più davvicino s’attiene
ai nostri Esseni, egli è la storia dell’ebraismo. La quale
nelle due sue grandissime epoche, Biblica e Rabbinica,
non scarsi, non oscuri ci offre esempi congeneri a quelli
che udiste nell’Essenato. Che i profeti sin da fanciulli si
arrolassero nella sacra milizia, che prendessero sino dalla
più tenera età ad esercitarsi nel sacro aringo di profezia,
ella è cosa che emerge dai sacri libri per poco che
si consultino. Basta pensare ai <i>Bene annebiim</i>, che a
suono di musica sacra, concitatrice, magistrale schiudevano
il petto ai grandi pensieri, ai grandi affetti, scala e
prodromo di profezia; basta pensare a Samuello, votato
dalla madre sua appena trienne al servigio e al culto di
Dio, che ignorando ancora che ci fosse al mondo profezia,
ispirazione, ebbe in quella scena di una sublimità ed
amabilità senza pari, il primo assaggio di quella profetica
elevazione che dovea collocarlo a fianco di Mosè ed
Aronne; pensare a Giosuè, che tuttavia fanciullo, siccome
io interpreto, già ministrava nel divin culto; pensare a
Giuseppe che ebbe sogni e visioni profetiche, mentre inconsapevole
del loro senso, andava ingenuamente riferendoli
a chi lo astiava; pensare ai Nazirei che si reclutavano
principalmente tra i giovanetti, e che non alieni
procedevano, siccome vedemmo altra volta, dal profetico
officio, e soprattutto pensare a un verso di <i>Joele</i>, ove
presagendo i doni profetici restituiti in Israel, augura i<span class="pagenum"><a name="Page_396" id="Page_396">[396]</a></span>
figli nostri e le figlie e gli impuberi stessi, ai gradi eccelsi,
sublimati di profezia.</p>

<p>Ma l’epoca Rabbinica non meno feconda procede di
analogie e di esempj parlanti, che tanto più intima provano
la parentela tra Farisei ed Esseni.&mdash;Chi per poco
volse lo sguardo al Talmud, già comprende quello che
io dico, già le citazioni previene, e già corre colla mente
alle legittime conseguenze. Non si potrebbe tanto esigere
di somigliante, d’identico tra Farisei ed Esseni, che più
la storia, che più il Talmud generoso non porga. Se il fanciullo
è proclamato stromento condegno di profezia dai
nostri Esseni, tale non meno è gridato dai dottori, dai
talmudisti. Se gli Esseni i fanciulli profeti consultavano
a divinazione del futuro, ed essi pure i Farisei li consultavano,
dei quali infinite si narrano nel Talmud le domande
ai fanciulli rivolte, colla frase solita sacramentale:
<i>Pesok li pesukih</i>. E chi volesse riandare nel Talmud
tutti i singoli fatti che depongono della esistenza di tal
costume, opera farebbe lunga interminabile, tanto ne
vanno gremite le pagine di quella grande compilazione.
Nè io il farò, troppo standomi a cuore la speditezza di
questa istoria. Solo, ingenuamente ve lo confesso, vi ha
un fatto nel Talmud Babilonico che grave troppo sarebbemi
sotto silenzio trapassare, e di cui pertanto piacemi
fare in questo luogo breve menzione. Egli è là, ove si
narra di alcuni fanciulli che sendo entrati secondo il solito
nella scuola, nell’accademia e tardando tuttavia a
venire i loro maestri, si dierono a favellare sull’alfabeto,
sul nome, sulla forma eziandio delle lettere ebraiche; a
trovare cenni, allegorie, moralità nella figura e nella posizione
relativa delle lettere nell’alfabeto, tralle quali non
poche si leggono locuzioni, sentenze che duro riesce, malgrado
gli interpreti, tuttavia ad intendere, e che a parer
mio non altrove possono trovare intelligenza adequata<span class="pagenum"><a name="Page_397" id="Page_397">[397]</a></span>
che nel sistema e nella terminologia dei cabbalisti. Or
bene, se a prima giunta cotesti potessero parere non altro,
che felici o forse anco capricciosi trastulli, non così
dopo avere udito il maestro che sopravvenne. Il quale,
presa ch’ebbe contezza delle costoro combinazioni alfabetiche,
non ebbe scrupolo di sentenziare a dirittura,
cose simili non essersi unqua udite dai tempi di Giosuè
figliuolo di Nun. Ei pare che noi assistiamo ad un consesso,
ad un esercizio di giovani Esseni, il luogo sacro,
la solitudine, l’abbandono di quei fanciullini, e quindi
lo spontaneo sbocciare delle loro idee, l’alfabeto, testo
della puerizia, tolto a materia, a incentivo di più serie
lucubrazioni, le parole glorificanti del maestro sopravvenuto;
e sopratutto la convenienza anch’oggi sensibilissima
delle frasi, delle imagini di quei parvoli colle frasi
e colle imagini dei cabbalisti, ci sono altrettante linee,
espressioni, fattezze riconoscibilissime della grande scuola
dell’Essenato, ed altrettanti diplomi di consanguineità tra
Farisei ed Esseni, tra questi ed i cabbalisti. I quali, <i>e
questo fia suggel ch’ogni uomo sganni</i>, ammisero, celebrarono
nei loro annali fanciulli celebri, straordinarj che
verificarono nell’ordine religioso quei portenti che le passate
e le moderne età, videro non infrequenti nei fanciulli,
prodigiosi per ingegno prematuro, specialmente in
matematica, qual fu a mo’ di esempio il <i>Mangiamele</i>. E
benchè copiosa messe mi si offrirebbe dinanzi, se tutti
volessi percorrere i vasti campi dei cabbalisti, pure di
due fatti, di due fanciulli porteni farò menzione, l’uno
antico, l’altro moderno. È il primo quel famoso <i>Ienocà</i>
di cui si legge nello <i>Zoar</i>, nella lezione <i>Balac</i>; e l’altro
quel <i>Gaddiel Naar</i>, non meno celebre per la precoce
santità. E questo è, se non erro, abbastanza per confermare
anche per questo verso l’identità <i>Essenico-Cabbalistica</i>.
E qui pertanto potrei far punto, ma nol farò sintantochè<span class="pagenum"><a name="Page_398" id="Page_398">[398]</a></span>
non vi abbia un’altra non meno preziosa storica
attinenza, additata nel fatto suaccennato dei fanciulli
talmudici. Voi non avete certo obliato la filiazione o almanco
le grandi attinenze tra Cristianesimo ed Essenato.
Or bene, fra i Vangeli apocrifi ve ne ha uno, se non
erro l’arabo vangelo, ove il fanciullo Gesù, non solo è
presentato disputante coi dottori della legge, ma nell’atto
ci è mostrato altresì di studiare, di scuoprire ancor
fanciullo, nella <i>forma</i>, nel <i>nome delle lettere ebraiche</i>,
i misteri della legge di Dio, ch’è quanto dire quello
stesso esercizio che vedemmo prediletto dai fanciulli talmudici,
e che noi crediamo esatto esempio, e pratica essenica
per eccellenza, e come tale tolta a modello dal
fanciullo Gesù, allievo dei nostri Esseni, o almeno dai
vangelisti che ne scrisser la vita.</p>

<p>Quest’ultimo riscontro non è men prezioso degli
altri precedentemente ricordati. Egli è indizio, sintoma,
di quell’armonia che solo il vero può produrre nell’esame
e nella considerazione dei fatti, ed alla cui vista s’ingenera
nell’animo dello studioso quel senso medesimo
indefinibile di ben essere, che s’ingenera nel corpo dall’armonico
funzionare di tutti i visceri, che non sapresti
dire se risieda in questa parte od in quella, ma ch’è la
resultante, ossia il quoziente della simultanea azione e
riazione di tutte le parti.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_399" id="Page_399">[399]</a></span></p>

<div class="chapter">

<h2 class="p4">LEZIONE VENTESIMANONA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Le predizioni degli Esseni, da noi studiate nelle passate
lezioni, chiusero quella parte dell’Essenica dogmatica
che noi dicemmo antropologia, ossia la scienza dell’uomo.&mdash;Egli
è pertanto nella sfera istessa delle
dottrine degli Esseni tale un subbietto, che se non è del
dominio istesso dell’antropologia, molto a questa si avvicina,
e gli è per questo che un luogo gli assegneremo
immediatamente successivo, e che dopo le cose discorse
stimiamo qui opportuno doversi a dirittura trattare. E
questo è la <i>Morale</i>, l’<i>Etica</i> degli <i>Esseni</i>. L’Etica, la
scienza dei costumi, forma parte integrale di ogni sistema
vuoi filosofico, vuoi religioso; nè si può dare religione,
filosofia completa che nella stessa guisa che le basi propone
della Metafisica, quelle eziandio non fondi della
Morale, stringendo in alcune formule supreme generalissime,
il primo principio, l’Idea madre, da cui tutto
il sistema s’ingenera dei diritti e dei doveri dell’uomo.
Qual’era l’etica degli Esseni, e quai furono i suoi principii,
o come detto abbiamo, le supreme sue generalissime
formule? Qui è ove Filone ci trasmise memoria
preziosa dei suoi Terapeuti, gli Esseni d’Egitto.&mdash;Filone
che i Terapeuti conobbe, e nel novero di essi professò
e praticò i principii della scuola, Filone può insegnare
ed essere udito. I Terapeuti, dice Filone, triplice base<span class="pagenum"><a name="Page_400" id="Page_400">[400]</a></span>
assegnarono alla morale, o per dir meglio in tre principii
generali compendiarono la scienza dei costumi. E
questi tre principii erano appunto tre amori.&mdash;Insegnarono
l’amore di Dio, l’amore della virtù, l’amore
degli uomini; e dall’amore triplice che tutto congiunge
e stringe ed unifica, fecero derivare tutta la serie dei morali
principii, ed il mondo crearono sociale, politico, morale,
religioso, in quella guisa che le antiche cosmogonie
e la nostra eziandio riserbatissima, tutto l’universo fecero
emergere dall’amore eterno. Fedele al sistema sin
dall’origine intrapreso, io dovrei qui citare <i>Bibbia</i> e <i>Rabbini</i>,
dovrei cercare i precedenti, i germi, le segrete radici
dell’essenato nella Bibbia e nei Dottori. E pure
l’esame di questi ultimi basterà al duplice intento: i
Rabbini per sè risponderanno non solo, ma pur anco per
la Bibbia, anzi le idee bibliche che nel codice santo vestono
forma popolare oratoria esortativa, prendono nelle
loro labbra la forma severa di dottrina.&mdash;Quando Mosè
nelle bellissime concioni del Deuteronomio spandeva
fiumi di eloquenza,&mdash;aveva pure dopo la confessione di
<i>Dio Uno</i>, insegnato l’amore di Dio, profondo, attuoso,
illimitato; aveva pure altrove, dopo imprecato alla vendetta,
favellato dell’amore fraterno; ma dov’è in questi
due principii la maggioranza incontrastabile, la legittima
preminenza, e quella paternità che vantano a buon diritto
su tutti gli altri sociali e religiosi doveri? Certo che
nullo esteriore distintivo per tali costituisceli nelle pagine
bibliche: e forse se a questi esteriori contrassegni
si avesse rispetto, ei converrebbe l’officio di assioma, di
principio assegnare a tanti comandi che un seggio occupano
più illustre, che più enfatica hanno l’enunciazione,
e che duplice e triplice vantano ripetizione nelle pagine
del Pentateuco. Ma quanto facile tutto questo a intendersi,
quando di esso libro si sia la natura e destinazione compresa!<span class="pagenum"><a name="Page_401" id="Page_401">[401]</a></span>
Il quale, e questa è convinzione che profondissima
io reco da molti anni, essendo un libro meglio oratorio,
esortativo, politico, ceremoniale che scientifico, dommatico
e dottrinale, non serba appunto, secondo è stile degli
oratori, dei politici, quell’ordine e successione logica rigorosa
tra principio e conseguenza, quella gerarchia di
idee, di pensieri che solo ha luogo nei trattati didascalici,
insegnativi, ma le idee, i principii, le conseguenze,
gli assiomi, i corollarj si affollano promiscuamente sulle
labbra dell’oratore, dell’ispirato, del politico, e rompono
in lampi e tuoni di eloquenza, o in formule e prescrizioni
politiche cerimoniali; solo quell’ordine e successione
serbando meramente esteriori, che son richiesti dal subbietto
pratico, sociale, politico, cerimoniale a cui i
grandi principii della religione e della morale sono applicati.
Ora quest’officio d’ordinazione, di ricostituzione
logica della Bibbia egli è ai dottori che appartiensi; ei sono
i dottori che vi dierono opera, sì perchè rappresentando
eglino, per rapporto all’Ebraismo, l’epoca della riflessione
succedanea a quella dell’intuito, ad essi per diritto appartiene
la gerarchia delle idee, sì perchè sendo eglino depositarj
della tradizione retrosalgono in certa guisa ai
biblici primordii, assistono alla genesi delle idee, ricollocano
ogni cosa al suo posto naturalissimo, sono per sè
stessi <i>anacronici</i> anzi <i>omnicronici</i>; e sono sotto questo
rispetto più antichi dei tempi biblici, e i padri e genitori
spirituali dei contemporanei eziandio di Geremia e di
Ezechiello.</p>

<p>Or bene: i tre amori che gli Esseni posero a base
della loro morale, quelli che vi feci conoscere in germe,
in confuso, nelle parole mosaiche, sono quelli che i dottori
eressero a principio, a formula suprema non solo delle
umane e sociali, ma delle religiose virtù eziandio: e se
fra gli Esseni e i dottori corre una differenza qualunque,<span class="pagenum"><a name="Page_402" id="Page_402">[402]</a></span>
ella è questa sola. Egli è lo avere questi ultimi divisamente
considerato ciò che gli Esseni considerarono indiviso;
egli è il proporre che fecero or l’uno or l’altro dei
tre grandi amori qual unico supremo criterio di morale;
egli è il dividersi le opinioni sulla preminenza dell’uno,
e dell’altro; egli è il contrastarsi che fanno la morale
sovranità, quando gli Esseni, invece, indiviso, collettivo ne
volevano l’impero. Pei dottori se tutti convengono esservi
un principio regolatore di nostre azioni, non tutti
convengono sulla scelta di questo. Se per l’uno è <i>l’amor
di Dio</i> indicato nel Deuteronomio, per l’altro è <i>l’amor
del prossimo</i> nel Levitico comandato, pel terzo è il <i>sacrifizio</i>
adombrato nei Numeri, per l’ultimo infine è l’unità
<i>di origine</i>, e la fraternità universa insegnata nel Genesi.&mdash;Per
tutti è una formula generalissima da cui tutti emergono
sociali e religiosi doveri, e forse non andrebbe errato
chi dicesse non escludersi per l’uno il principio dall’altro
proposto, ma potersi tutti questi criterj conciliare in
sintesi amica, non altro avendo ognuno proposto che una
parte della comun tradizione.</p>

<p>Che se l’Etica farisaica e l’Etica degli Esseni si congiungono,
si unificano in tant’altezza e sublimità di pensieri,
chi potrà vantare più al lor confronto primato, sovreccellenza
di dottrine morali?&mdash;Certo non il Vangelo, il
quale è di tanto posteriore agli Esseni, anzi sua creatura e
figlio, e che nelle scuole crebbe, si educò dei nostri dottori,
come fedele ne abbiamo espressione in Gesù disputante
coi dottori nel Tempio.&mdash;Ciò ch’è vero, ciò che ingiusto
sarebbe disdire al Cristianesimo, egli è in primo luogo la
figliuolanza, la derivazione dell’Essenato fatta eziandio più
chiara dall’uniformità dei morali principj; egli è in secondo
luogo la propagazione che per il mondo gentile
avvenne la mercè sua della purissima morale essenico-ebraica,
facendo patrimonio di tutti, ciò ch’era stato sin<span class="pagenum"><a name="Page_403" id="Page_403">[403]</a></span>
a quel punto tra i Pagani retaggio esclusivo di pochi
eletti.</p>

<p>Giunti a questo punto, l’ordine di questa istoria ci
condurrebbe naturalmente a parlare dei dogmi delle
dottrine teologiche dei nostri Esseni. E qui invero vasto,
e qui nobilissimo aringo ci si schiuderebbe dinanzi.
Ma perchè nol poss’io tutto percorrere? Gli Esseni che
chiusero ai profani l’accesso delle loro credenze, poco
o nulla lasciarono agli storici tralucere delle loro dottrine.
Egli è per questo che quelle tenebre istesse che
contendevano ai coetanei la cognizione dei loro dogmi,
a noi pur la contendono: egli è per questo che anzichè
lasciare il freno alle ipotesi, io amo meglio confessarmi
ignorante. Certo non si potrebbe negare. Vi
sono due sistemi grandi, celebri, antichissimi che gran
parte potrebbero restituire delle dottrine dell’Essenato,
in cui le idee, lo spirito, si trasfusero del grande istituto,
e che perpetuarono sino a noi non pochi di quei segreti
di cui furono gelosi i nostri Esseni. Questi sistemi veduto
abbiamo parecchie volte soccorrerci all’uopo nelle
lacune storiche dell’Essenato; questi sistemi sono quel
di <i>Filone</i>, e l’altro di gran lunga più momentoso dei <i>Cabbalisti</i>,
ambidue intimi dei nostri Esseni, ambedue risponderebbero
eloquenti ove interrogati fossero, con
scienza, con critica imparziale, con quel tatto particolare
che sa ricostituire i sistemi mutilati corrosi dal tempo,
come in paleografia si ricostituisce una iscrizione con parole
e frasi mutilate e sconnesse. Il faremo noi? Io confesso
l’opera al di sopra delle forze mie; e se non infelice
provammo qualche tentativo di siffatta ricostituzione
nel corso lungo di queste lezioni, ciò nonostante ella
è tale la generale restituzione del dogma essenico, che
infinite vi si oppongono e gravissime difficoltà, il campo
vastissimo delle indagini, la miscela nel filonismo operatasi<span class="pagenum"><a name="Page_404" id="Page_404">[404]</a></span>
di idee greche e platoniche, le tenebre densissime
che involgono tuttora la teologia dei cabbalisti, e sopratutto
le difficoltà proprie naturali di questo genere di
lavori.&mdash;Egli è per questo che lasciando a tempi, a ingegni
meno infelici il gigantesco lavoro di cui parlo, non
più oltre spingerò per ora le mie indagini che le dirette
notizie a noi pervenute non lo consentano. E queste, bisogna
dirlo, sono poche se non al tutto insignificanti.
Riguardano esse meglio la espressione, la veste esteriore
che la sostanza delle idee; meglio l’imagine che involge
il pensiero che non il pensiero medesimo. E pure, forse
sbaglierò, ma credo fermamente che allo scopo da noi
prefisso, alla dimostrazione della identità essenico-cabbalistica
più monti la omogeneità della forma, che la
medesimezza delle dottrine, meglio la imagine che è per
sua natura meramente arbitraria che il pensiero che può
nascere spontaneamente uniforme in scuole diverse. Ora
io oso dirlo. Chi cercasse nel superstite simbolo già degli
Esseni le imagini, i tipi che ha comuni coi Cabbalisti,
larga mèsse raccoglierebbe di parlantissime analogie:
testimone ciò che dice Filone avere appreso da un <i>seguace
di Mosè</i> intorno un uomo che si diceva <i>Oriente</i>;
ove per seguace di Mosè egli senza meno intende uno dei
nostri Esseni. I quali, oltre alla somma venerazione che
professavano per quell’uomo di Dio, come attestano in
molti luoghi Giuseppe e Filone dal nome suo intitolandosi,
meglio vi sembreranno il gran titolo meritare di
Mosaiti, se ciò che dissi nelle prime lezioni ritornerete
alla memoria, ed ove seguendo le traccie ultime che gli
Esseni lasciarono nelle istorie, mi avvenne, se ben vi ricorda,
di rammentare <i>Beniamino di Toletola</i> ed i suoi
viaggi. Vi dissi allora come narrando egli le pellegrine
cose da lui vedute sulle rive dell’Eufrate e del Tigri,
di uomini pure va raccontando ch’ei vide menare vita<span class="pagenum"><a name="Page_405" id="Page_405">[405]</a></span>
austerissima, anacoretica; ch’ei chiama a dirittura <i>Benè
Moscè</i> ossia <i>Mosaiti</i>, e che pel ritratto somigliantissimo noi
dicevamo allora ultimo vestigio lasciato nelle istorie dalla
primitiva forma del grande istituto.&mdash;Io non aveva allora
letto per anco uno degli ultimi numeri del buono e
dotto giornale <i>Magghid</i>. Ma quale fu la mia sorpresa
scorrendo un recentissimo articolo di quel periodico! In
esso con bella e giudiziosa erudizione si prova appunto
ciò che io non osava proporre che quale ipotesi; si prova
cioè non altr’essere i <i>Bene Mosciè</i> di cui favellarono i
nostri viaggiatori del Medio evo, di cui parlò <i>Beniamino
di Toletola</i>, di cui parlava eziandio <i>Eldad adani</i>; che gli
ultimi e sbandati successori dei nostri Esseni. Ch’io mi
sappia, niuno finora recò in mezzo il nome che loro impone
apertamente Filone, niuno avvertiva qual peso immenso
rechi nella critica bilancia la deposizione di tal uomo.
E pure Filone non potrebb’essere più esplicito, tanto
più che di niun altri può intendere Filone per <i>Mosaìti</i>
che dei nostri Esseni; e pure nulla più osta all’uso, allo
stil di Filone che il supporre in questo nome significato
il popolo ebraico ch’egli mai sotto il nome non designava
di <i>Mosaìti</i>. Ma se Mosaìti sono indubbiamente, come vediamo,
gli Esseni, che cosa di essi dice il nostro Filone?
Ei dice, e voi l’udiste, che un uomo, un essere riconoscevano,
che si chiamava <i>Oriente</i>. Io vorrei che voi
aveste potuto leggermi in cuore quando la prima volta
imbattevami in questa frase, la sorpresa, la dolce sorpresa
che provai in quell’istante.&mdash;Ma quanto per voi
facile ora stesso l’imaginarlo!&mdash;Pensate ai gravi dubbii
promossi sull’antica data del <i>Cabbalismo</i>; pensate al
confronto non mai intrapreso tra gli Esseni d’indubitata
antichità, ed i <i>Kabbalisti</i> gridati da alcuno modernissimi;
pensate che una delle emanazioni divine si chiama
appunto nella fraseologia cabbalistica ora <span class="smcap">Chedem</span>, ora<span class="pagenum"><a name="Page_406" id="Page_406">[406]</a></span>
<span class="smcap">Mizrah</span>, ch’è quanto dire <i>Oriente</i>; pensate che nei libri
Talmudici che alludono ad ogni tratto, checchè ne dicano
critici ingiusti, alle idee cabbalistiche, che nel Talmud,
io dico, Dio stesso è chiamato a dirittura <i>Chedem Oriente</i>;
pensate a questo e poi mi dite che cosa avreste provato
al mio posto leggendo dei <i>Mosaiti</i> di Filone, che
dicevano esserci un essere che si chiamava <i>Oriente</i>. Certo
che la sorpresa, l’aspettazione sarebbe stata già grande.
Ma quanto più grande dopo lette le parole gravissime di
Filone, che seguono!&mdash;Nelle quali dopo aver detto testualmente
che questo nome non s’addice ad uomo mortale,
che si parla della imagine immateriale di <i>Dio</i>, dimostra
poi a lungo non altro essere quest’Oriente che il
<i>Pensiero</i> e la <i>Parola</i> eterna di Dio, che l’<i>archetipo delle
cose</i> create, che il <i>mondo intelligibile</i>, modello, come vi
dissi in una recente lezione, del mondo sensibile. A queste parole
chi per poco abbia fruito della riposta nostra
teologia, non può a meno di sentirsi colmo il petto di
soavità ineffabile, la quale sempre e sempre più andrà
crescendo colla lettura di Filone quando dirà essere questi
il verace uomo, come verace <i>Adam</i> il chiamano i cabbalisti,
<i>Adam aelion</i>, e nella parola <i>Adam</i> trovano il <i>Scem
Ma</i> che si appunta nello stesso principio; quando lo
chiama <i>sommo sacerdote</i>, come sacerdote supremo <i>Coen
gadol</i> il chiamano i Cabbalisti, e più altre infinite cose
che per la natura loro astrusissima e gelosa <i>bello è il
tacer, siccome il parlar colà dov’era</i>. Ora, da tant’altezza
conviene calare a regioni più basse; e pure nuovo
documento ne trarremo a provare, mercè la identità dei
segni tra le due Scuole, l’unità, la medesimezza della
origine. Quando parlerò delle pratiche esseniche, e sarà
questa l’ultima parte di questa istoria, ne farò allora,
siccome a luogo opportuno, nuova menzione; ma egli è
un uso, una pratica degli Esseni, che esprimendo una<span class="pagenum"><a name="Page_407" id="Page_407">[407]</a></span>
delle forme, uno dei segni più comuni del loro pensiero,
mestieri è pure che qui abbia luogo condegno. La destra,
dicevano buona, sacra, fausta eziandio; la sinistra
gridando invece rea, impura e nefasta: quindi alcune
regole pratiche che muovevano dallo stesso principio:
quindi lo sputare a destra interdetto: quindi la destra
qual segno di onore conceduta al maggiore. Queste pratiche
verranno in campo a tempo opportuno, e vedrete
quanto in esse eziandio vi sia di Biblico, di Rabbinico,
di Farisaico; ma ciò che si vuole qui apprezzare, è il
simbolo la destra e la sinistra, tolte, l’una qual sinonimo
di bene, l’altra qual imagine rappresentatrice del male.&mdash;Nel
qual simbolo, due ebbero famosissime scuole i
nostri Esseni.&mdash;Certo più a discepoli che a maestri ebbero
in primo luogo i Pitagorici che nella loro <i>Decade</i>
posero <i>Destra</i> e <i>Sinistra</i> quali idee ed espressioni antagonistiche.
Ebbero poi, e questo è più rilevante, i teologi
cabbalisti, i quali come gli Esseni, come appunto i
Pitagorici, posero a loro posta nella <i>Decade</i> loro il <i>Jamin</i>
e il <i>Semol</i>, quai principj avversi antagonistici, nella
guisa stessa dei due principj del dogma <i>iranico Otmuzd
e Arimane</i>; ma colla gran differenza che mentre i Persiani
ne costrussero il Dualismo facendo due Esseri, due
Dei, due principj indipendenti, l’Ebraismo serbò intatta
l’unità suprema di azione, di piano, di ultimo fine, come
lo stesso simbolo il prova di Destra e Sinistra, quasi due
braccia che si radicano nell’unità del corpo, e ad una
mente sola obbediscono, ad un solo volere. Io potrei
qui, a proposito di Destra e Sinistra, recare in mezzo due
luoghi d’oro che attestano la presenza fra noi delle idee
cabbalistiche nei tempi talmudici&mdash;l’uno tratto dal Talmud
in Scebuot, l’altro, non v’imponga il brusco passaggio,
nelle <i>Clementine</i>&mdash;opera semiapostolica di cui
fu fatta recentissima edizione, non saprei dire se in Berlino<span class="pagenum"><a name="Page_408" id="Page_408">[408]</a></span>
o Parigi. Fatto è che tutti i lettori del <i>Debats</i> del 25
di agosto passato, potuto avrebbero avvertirlo in un seguito
di articoli, se anche i giornali fossero letti con
quel nobilissimo intendimento di trovare dovunque le
sacre vestigia della verità.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_409" id="Page_409">[409]</a></span></p>

<div class="chapter">

<h2 class="p4">LEZIONE TRENTESIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Questa Lezione chiude la seconda parte della Storia
degli Esseni, quella che riguarda la loro dogmatica. E
comunque troppo più a lungo sarebbe proceduta la presente
trattazione, se completo ci fosse stato trasmesso il
sistema lor teologico, ciononostante e perchè ciò non è
avvenuto, e perchè duro troppo tornerebbe al presente
ricostituirlo per intero coi frammenti del Filonismo e del
Cabbalismo, egli è perciò che, più breve forse che il tema
non comporta, riesciva l’esame, la sposizione della loro
dogmatica. Questa lezione dirà quel poco che ci rimase
dei nomi divini tra gli Esseni gelosamente serbati, della
loro Fisica o Cosmogonia, del concetto nobile superlativo
che si formavano gli Esseni delle proprie dottrine,
e in ultimo quell’autorità sarà qui riprodotta, che attesta
in generale la concordanza da noi propugnata fra il
sistema degli Esseni e quello dei Cabbalisti.</p>

<p>Voi non lo avete certo dimenticato. Quando parlavamo
della istituzione degli Esseni, quando toccavamo
degli Iniziati, del giuramento che lor s’imponea, noi
trovammo, nella formula del loro giuro, l’obbligo di
conservare scrupolosamente <i>i nomi degli Angioli</i>.&mdash;Non
basta: io vi feci notare allora come sempre le intime
corrispondenze fra Cabbalisti ed Esseni; ma se luogo
vi è di questa menzione meritevole, egli è senza meno
il presente, nel quale si favella della Dogmatica degli<span class="pagenum"><a name="Page_410" id="Page_410">[410]</a></span>
Esseni, e dove per diritto debbono entrare i sacri nomi
onde si parla; i quali benchè rechino il titolo di <i>nome
degli Angioli</i>, pure per poco che le frasi si conoscano, e
le appellazioni dei <i>Cabbalisti</i>, alludono manifestamente
ai nomi, agli attributi di Dio e delle sue emanazioni. Non
per questo ripeterò le cose già dette, ma se oltre le discorse
analogie in proposito, oltre la nomenclatura angelica
solo esistente nei due sistemi che diciamo identici
se oltre il carattere fra loro comune di nomenclatura
gelosa, riservata, vi può essere qualche cosa che meriti
ancora attenzione, che destar possa la curiosità degli
studiosi, che sappia, se non erro, di novità, che sia, se
oso dir tanto, una verace scoperta, ella è la citazione presente,
che appunto pel suo insigne momento vi ho serbato
per la presente lezione. Quante volte non abbiamo udito
gli storici sentenziare, della niuna contezza che i dottori
nostri si ebbero dell’Essenato; quanto subbietto di meditazione
e sorpresa e quante volte altresì abbiamo côlto
in fallo la pretesa ignoranza e mille cenni ed allusioni
rintracciato fra i dottori dei nostri Esseni. Io credo che
i dotti di buona fede non ne ricuseranno la importanza,
le conseguenze. Ma per la citazione che qui si dice,
il potrebbero quando pure il volessero? potrebbero continuare
come s’è fatto finora a proclamare muti, inconsapevoli,
i Rabbini dei nostri Esseni. Il provino se pure
il possono. Provino a cancellare quanto è scritto nel III <i>di
Jomà</i> nel <i>Talmud di Gerusalemme</i>. Provino a far sì
che non si legga come vi si legge&mdash;<i>di un Asseo di Sipporì
in Palestina che disse a Rab Papà figlio di Hamà:
Vieni e ti comunicherò i santi nomi di Dio.&mdash;Rispose
l’altro: Nol posso. E perchè? Perchè mi cibo
delle decime; e chi li apprende, non può mangiare il
pane di nessuno</i>. Qui tutto parla con eloquenza irresistibile
dei nostri Esseni. Il nome di <i>Assè</i> più manifestamente<span class="pagenum"><a name="Page_411" id="Page_411">[411]</a></span>
e irrecusabilmente essenico dello usato, perocchè
scritto in guisa (<i>Assé</i>) che non si potrebbe confondere
con <i>Asiâ medico</i> il quale esigerebbe un <i>Alef</i> finale che
qui non esiste; lo assurdo che semplicissimo medico
s’intrometta nei nomi di Dio, e tanto addentro se ne
addottrini da erigersi a maestro di teologia di un dottore;
il luogo patria dell’Essenato, la Palestina <i>Sipporì</i>
in ispecie, nelle cui vie per singolare coincidenza abbiamo
veduto nelle prime lezioni aggirarsi un <i>Rohel</i>,&mdash;venditore
di farmaci, sotto la maschera del farmacista
riconosciuto abbiamo un della setta;&mdash;<i>nomi di Dio</i>
che gelosamente si comunicano, come si comunicavano
tra gli Esseni; e per ultimo, il gran rifiuto fatto da <i>R.
Papà</i> per la eloquentissima ragione, ed <i>essenica</i> per eccellenza,
che non essendo egli della scuola, non vivendo
della vita sociale, vale a dire, com’egli dice, cibandosi
alla tavola altrui, non sentivasi degno aderire all’offerta.</p>

<p>Ora di ciò che insegnavano gli Esseni, dell’origine
delle cose, degli elementi primitivi della fisica o cosmogonia
che facevano parte del loro sistema. E qui mestieri
è prendere a guida Filone, e ciò ch’egli sul proposito
insegnava. Filone professò la fisica della scuola
<i>Jonica</i> di Talete di Mileto; e se di Grecia e Talete
unicamente favellò, non è già che l’Oriente non offra
esempj più antichi ed illustri; ma solo perchè la scuola
Jonica esercitò più diretta influenza sulla formazione dei
sistemi successivi, e protrasse la sua azione sino ai tempi
di Filone, che in Grecia e in Palestina attinse gli elementi
della sua filosofia. Filone dichiarò l’<i>acqua</i> materia
prima di tutte le cose, e se Defendente Sacchi
disse deridendo avere così detto Talete perchè l’acqua
vedeva entrare in gran parte nella vegetazione delle <i>zucche</i>,
il principio di Talete, non solo offre grandi analogie
colle cosmogonie antiche Orientali, ma si riappicca<span class="pagenum"><a name="Page_412" id="Page_412">[412]</a></span>
alla cosmogonia mosaica, si riflette nel sistema dei dottori.&mdash;Ciò
che più monta, nel sistema e nella simbologia
dei Cabbalisti, e non lascia di avere un senso, un
valore, una riproduzione nei sistemi scientifici odierni di
geologia e cosmogonia.&mdash;Delle prime, delle affinità,
delle relazioni colle cosmogonie dell’Oriente, non parlerò
perchè troppo vasto il campo delle ricerche. Ma come
tacere delle altre! Della cosmogonia Mosaica che chiaro
e spiccato offre il principio Essenico che mostra nell’acqua
lo stato primigenio e l’origine di tutte le cose.&mdash;Dei
dottori Talmudisti che ragionando sul Genesi,
meglio ancora posero in luce e più precisamente formularono
il principio cosmogonico di Mosè; che fecero uno
studio geloso, riservato, formulato dei primi capitoli della
Genesi, che chiamarono <i>Maasè Berescet</i>; che oltre al
senso fisico, cosmogonico che ha il racconto Mosaico,
ne rivolsero le frasi, e il vocabolo <i>acqua</i> rivolsero a significare
l’idea filosofica astrattissima di <i>sostanza</i>, quando
dissero dei <i>Maim aelionim</i> e dei <i>Maim attahtonim</i>,
quando <i>Rabbi Achibà</i>, in un dettato aureo momentosissimo
ed attamente deponente in favore dell’antichità
cabbalistica, diceva ai discepoli: <i>Quando a contemplare
giungerete le pietre marmoree purissime, non dite:
acqua! acqua!</i>&mdash;Dei dottori Cabbalisti che fecero eco alla
simbologia dei dottori e del vocabolo <i>acque</i> fecero applicazione
estesissima in senso multiforme; e infine del
senso che potrebb’aver tuttavia nella scienza moderna.
La quale si divide anch’oggi in due campi nemici, sull’origine
delle cose; e dà quindi luogo a due diversi sistemi
di geologia. Si forma il primo di quei geologi che
credono la terra avere <i>ab ovo</i> presentato una massa
fluida, che andò di mano in mano indurando, e che per
questo appunto si chiamano <i>Oceaniti</i> o <i>Nettuniani</i>. Si
forma l’altro di quei geologi invece, che ammettono nell’origine<span class="pagenum"><a name="Page_413" id="Page_413">[413]</a></span>
uno stato di incandescenza, che andò di mano
in mano raffreddandosi e che per questo appunto si dicono
<i>Plutonisti</i>.</p>

<p>E non solo gli Esseni, e con essi Filone e con essi
Talete, e la scuola Jonica in generale, e con essi per
avventura i Talmudisti e la Genesi, ma con essi ancora,
se ben lo intendo, il <i>Signor dell’altissimo canto</i>, l’antichissimo
Omero. Il quale con una frase che diè molto
a pensare agli interpreti, e che parvemi sempre cosmogonica
e geologica per eccellenza, chiama frequentissimamente
gli Dei col titolo d’<i>oceaniti</i>; null’altro volendo
significare a parer mio, che lo stato primitivo della materia
caotica dalla quale sursero le forze tutte della natura
o, per parlare colla lingua dei Greci, <i>gli Dei maggiori
e minori</i>, i quali com’è facile provare coi filosofi
e coi poeti alla mano, altro non erano in verità che quelle
forze istesse personificate, primogenite sì della creazione,
ma figliuole pur esse della gran <i>madre natura</i>, che
nel suo stato primitivo, confuso, disordinato, portava il
nome di <i>Caos</i>; il quale <i>Caos</i> vediamo infatti figurare a
capo delle greche teogonie, anteriore agli immortali medesimi,
padre e generatore antichissimo di tutte le cose.
E questo basti della fisica e cosmogonia degli Esseni, potendo
ognuno, che più a lungo <i>sedere volesse a mensa</i>
sull’argomento, consultare <i>Filone</i> da cui i brevi cenni
abbiamo imparato che qui si espongono.</p>

<p>Ora che conchiuso abbiamo quel che concerne la
dogmatica degli Esseni, o per dir meglio, quel poco che
di essa ci resta, dobbiamo far due cose: dobbiamo prima
dire del concetto che delle proprie dottrine si formavano
gli Esseni; dobbiamo dire in ultimo, del concetto
che noi stessi ce ne dobbiamo formare. Voi lo avete le
mille volle udito. Se v’è nulla di vero, di dimostrato
nella storia degli Esseni, è la loro parentela coi <i>Cabbalisti</i>.&mdash;Se<span class="pagenum"><a name="Page_414" id="Page_414">[414]</a></span>
i Cabbalisti ebbero padri antecessori, ei sono
gli Esseni. Se gli Esseni ebbero figli discendenti continuatori,
ei sono i <i>Cabbalisti</i>. Or bene: questa verità
che non ho cessato di proclamare, è posta, se è possibile,
in luce ancor più sfolgorante dal giudizio, dalla stima,
dal concetto che di sè, che delle proprie dottrine si formavano
gli Esseni.&mdash;Ch’è quanto dire il giudizio che
di sè tuttavia e delle proprie dottrine si formano i <i>Cabbalisti</i>.
Concetto grande, altero, superlativo, se altro fu
mai; concetto che fa della loro <i>dogmatica</i>, la sola vera,
la sola divina, la sola rivelata; dogmatica che ingenera
nei suoi professori il vanto pubblicamente spiegato di
possedere intiero, esclusivo il <i>midollo</i>, il <i>secreto</i>, la vera
essenza del Mosaismo, che fa loro riguardare come profani
i fratelli loro di religione che discredono o disconoscono
la verità dei loro dogmi, e che per stringere tutto
in breve detto, gli meritava e gli merita tuttavia dagli
avversarj l’epiteto di <i>esclusivi</i>, <i>d’intolleranti</i>, mentre,
com’ho provato nella mia ebraica operetta, niuno più
meritossi invece il nome di <i>tollerante</i>, se si tratta delle
persone; e niuno più legittimamente di essi mostrossi
<i>intollerante</i> se si tratta delle avverse dottrine. Or bene
questo giudizio qualunque esso sia, egli è quello, ve lo
diceva, che di sè e delle proprie dottrine si formavano
gli Esseni. E nel riferirvelo userò parole non mie, non
arbitrarie, non parafrastiche, ma rigorose, testuali, quali
uscivano da penna per nulla interessata nella presente
questione, e che consuona mirabilmente coi vanti poc’anzi
uditi dalle labbra dei <i>Cabbalisti</i>. E questa penna è quella
del Nicolas, professore in Strasburgo, che tali scrive nella
<i>Revue Germanique</i> memorande parole, nelle quali vi
scongiuro ammirare la perfetta conformità coi vanti dei
Cabbalisti:&mdash;<i>Les Esséniens prétendaient avoir le secret
du Mosaïsme</i>:&mdash;non basta&mdash;<i>et regardaient comme<span class="pagenum"><a name="Page_415" id="Page_415">[415]</a></span>
des profanes ceux de leurs corréligionnaires qui étaient
privés de cette connaissance</i>.&mdash;Ma volete di più? volete
misurare il valore dell’argomento, volete vederne la
forza probatoria? Or bene; riprendete il Nicolas, e vedrete
che da questo fatto medesimo, da questo vanto,
da questo concetto, che di sè formavansi gli Esseni,
egli prova, egli conclude trionfalmente, e che? forse la
derivazione stessa dei Cabbalisti? No! ciò è poco, perchè
il proverebbe nella questione parziale; ma prova
e conclude da questo fatto la derivazione dall’<i>Essenato</i>,
di quella setta di filosofi che si dissero <i>Gnostici</i>, i
quali non dissimile vantazione menavano pur essi delle
loro dottrine: la illazione pare evidente; l’argomento
che vale pel Nicolas, vale anche per noi, e se si può
dimostrare la derivazione del <i>Gnosticismo</i> dai più antichi
Esseni, potrà quella eziandio dimostrarsi dei dottori
<i>Cabbalisti</i>.</p>

<p>Ma io vi diceva che oltre il concetto che di sè formavansi
gli Esseni, e questo abbiamo veduto, quello altresì,
quel giudizio, quella sentenza avremmo dovuto
non meno esaminare, che noi stessi ragionevolmente
dobbiamo recare sulla dogmatica degli Esseni. Io credo
che sia necessario formarsene un concetto generalissimo,
e tanto mi par necessario, quanto non avendo potuto noi
esaminarne i dogmi, parte per parte ci convenga più precisa,
ed accertata, formarsi una idea dello insieme in
quella guisa che Mosè non potendo entrare nella terra
promessa, si fermò a lungo a contemplarla sopra i monti
di Moab, e in quella guisa medesima che un pittore non
potendo studiare per minuto una fisonomia che gli fugge,
cerca di cogliere in quell’apparizione fugace l’espressione
generale e il tipo supremo sul qual è coniata. Ora
questo concetto, questo giudizio generalissimo non sarem
noi che il proporremo. Dopo tutte le cose anzidette,<span class="pagenum"><a name="Page_416" id="Page_416">[416]</a></span>
dopo avervi tutta la mente mia fatta aperta, sulla
consanguineità cabbalistica, troppo parrebbemi aver sembianza
di giudice parziale e troppo quindi disdicevole a
me stesso proporvi un giudizio.&mdash;Ve lo proporrà un filosofo,
un libero pensatore&mdash;un francese del secolo XIX,
ve lo proporrà il Frank. E ve lo proporrà a proposito di
Filone e del suo sistema, del quale le intime attinenze
conosciamo da lungo tempo colla scuola degli Esseni,
tantochè, ciò che di Filone favella il Frank dovrà essere
intesa quasi degli Esseni istessi ei favellasse, null’altro
essendo, a veder bene, Filone, che il filosofo della setta,
l’interprete dell’essennato al mondo pagano, e se così
emmi lecito esprimermi, <i>l’Apostolo dei Gentili</i>. Ora
udite come intende il Frank i rapporti tra Filone ed i
Cabbalisti. Come si esprima reciso, e com’egli, d’altronde
se riservato, non tema di usare niente meno che queste
parole: <i>Tous les principaux traits de la philosophie de
Philon se retrouvent dans le Zohar avec moins d’éclat
et de profondité</i>.&mdash;Sì, se intende metodo ed arte&mdash;no,
se intende splendore e altezza d’idee e di eloquio. Ma
il signor Frank non è uomo da sentenziare senza un
perchè, ed eccolo testuale: <i>Comme Philon, le Zohar
s’appuie sur les traditions juives interprétées symboliquement;
comme lui, il est tout à la fois mystique et
panthéiste. Cet Eusoph supérieur à l’Être et à l’intelligence,
le mystère des mystères, l’inconnu, l’ineffable,
rappelle le Theos Agnostos de Philon: le Juif Alexandrin
et helléniste a dit en grec ce que les Juifs de Jérusalem
ont dit en hébreu</i>; e così via discorrendo, ponendo
continuamente a riscontro i due sistemi. Ma il signor
Franck non è solo a pensarla siffattamente. Il
signor Frank che, per lo assunto da lui intrapreso, per
quella specie di riabilitazione che tentava del Cabbalismo,
potrebbe sembrare a taluno pregiudicato, e forte nonostante<span class="pagenum"><a name="Page_417" id="Page_417">[417]</a></span>
di tutta la forza della scienza germanica contemporanea,
ed ha per se il fiore, l’eletta dei più valenti e
autorevoli critici dell’Alemagna. Il Nicolas, di cui udiste
non ha guari menzione, e che compendiava quanto
di meglio provato resulta dalle ricerche di quei dottissimi,
usa parole che non la cedono certamente a quelle
che udito avete del signor Frank, e che a parer mio
anco più urgentemente concludono in favore dell’assunto,
avendo preso il Nicolas a parlare non già di Filone
singolarmente, ma di tutti gli Esseni, e della scuola direttamente.
Della quale così si esprime: <i>Deux philosophies</i>,
fort analogues, me paraissent être sorties de
l’<i>Essénisme</i>: le <i>Gnosticisme et la Kabbale</i>. On peut
supposer que les <i>Esséniens</i> qui embrassèrent le Christianisme,
s’en firent une conception conforme à leurs
principes antérieurs, et ce fut le <i>Gnosticisme</i>; et que
ceux des Esséniens qui <i>restèrent</i> Juifs, continuèrent les
spéculations de leur secte, et ce fut la <i>Kabbale</i>. Parole
vere e belle, e che compensano con usura le pretese
ingiuste, mel perdoni la sua amicizia, del nostro illustre
Luzzatto.&mdash;Ma contro di questi non abbiamo solo i
nomi ricordati;&mdash;abbiamo tale che, per quanto suoni
nuovo per avventura ai vostri orecchi, si levò altissimo
fra tutti i moderni filologi tedeschi, e questo è il Baur.
<i>M. Baur</i>, continua il Nicolas, <i>les regarde</i> (riguarda
Gnosticismo e Cabbalismo) <i>comme deux productions
semblables, qu’on est obligé de ramener à une source
commune</i>.</p>

<p>Ora chi potrebbe dubitarne più oltre? L’esame analitico
da me intrapreso e in quella parte attuato che era
possibile, l’idea generale che alla sua vista ci si ingerisce,
le autorità più competenti, più spassionate, tutto
prova la identità da noi propugnata. E questa identità
fu da noi perpetuamente dimostrata nella sposizione delle<span class="pagenum"><a name="Page_418" id="Page_418">[418]</a></span>
due prime parti di questa Storia, <i>Istituzioni</i> e <i>Dottrine</i>;
e che qui hanno termine. La terza parte della storia dell’Essenato
che ci rimane a vedere, ella è, e voi lo ricordate,
la storia del <i>culto</i>, degli <i>usi</i>, delle <i>pratiche</i> del
nostro istituto, ed alla quale colla successiva lezione daremo
principio. Esaurita questa ultima parte, e spero tra
breve, noi avremo terminato lo studio di una gran scuola,
risoluto, quanto lungi si stesero le nostre forze, un
problema difficilissimo; e con amore e studio grandissimo
notomizzato il corpo venerandissimo, le cui istituzioni
sono l’<i>organismo</i>, le cui dottrine sono il <i>cervello</i>
e la <i>mente</i>, le cui pratiche sono il <i>cuore</i> e la <i>volontà</i>. Ma
in questa autossia, ciò che abbiamo trovato, non fu tutto
materia. Broussais, così narra la fama, sendo prossimo
a finire, stupiva i circostanti con queste parole: <i>Infiniti
corpi notomizzando e di tutti le segrete parti collo scalpello
ricercando, mai mi avvenne trovare l’anima
dell’uomo</i>. Infelice! che s’ei l’avesse trovata, l’anima
non sarebbe. Noi però siamo più felici di Broussais.&mdash;Abbiamo
trovato nelle indagini nostre l’anima
dell’Essenato, il suo spirito, il suo genio, la carne delle
sue carni, l’ossa delle sue ossa, il sangue delle sue vene,
l’alito, come dice la <i>Bibbia</i>, delle sue nari, e questi è il
genio, lo spirito cabbalistico.&mdash;L’Essenato è morto; ma
il cabbalismo, intima essenza dell’ebraismo, per quanto a
terra disteso e di sudario funebre rivestito, e le nenie li
facciano intorno e mortorio stragrande gli avversarj di
ogni colore, e <i>i neri fraticel, e i bigi e i bianchi</i>,
ciononostante come il profeta sepolto, di cui si narra
nei <i>Re</i>, non solo vive d’una vita interiore, ma ai grandi
morti eziandio la comunica al solo contatto.&mdash;Noi abbiamo
posto gli Esseni al contatto del grande sepolto;
al contatto del <i>cabbalismo</i>; ed a quel contatto, oh miracolo!
l’Essenato è risorto.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_419" id="Page_419">[419]</a></span></p>

<div class="chapter">

<h2 class="p4">LEZIONE TRENTESIMAPRIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">S’egli è vero che ai sospirosi naviganti l’animo si
rinfranca al pensiero della meta vicina, egli non è senza
più celere fiducioso muovere il passo verso il termine
desiato, che io tocco stasera la terza parte della <i>Storia
degli Esseni</i>; dopo avere studiate le loro istituzioni e i
loro dogmi, io chiamo a rassegna le loro <i>pratiche</i>, la
loro <i>vita</i>. Ma la vita sociale come la vita dello individuo,
gli atti dell’una come gli atti dell’altra, possono in tre
grandi ordini e sommi capi dividersi secondo il triplice
oggetto a cui la vita e gli atti si riferiscono; vi è la vita
religiosa che comprende gli atti, le opere che hanno Dio
e la Religione per obbietto; vi ha la vita privata che le
opere inchiude che all’uomo istesso si riferiscono, i
suoi abiti, le sue virtù, le regole che a sè medesimo
s’imponeva, e che hanno per ultimo fine lo individuo,
la persona medesima; vi ha infine la vita pubblica, la
vita esteriore, quelle opere tutte abbraccia nel proprio
seno, che al prossimo, alla città, al mondo intero si riferiscono.
Egli è per questo che per amore di ordine, di
chiarezza, di brevità, io ho in tre parti distinto lo studio
della essenica <i>vita</i>. Vita religiosa, ossia <i>culto</i>: Vita privata,
ossia <i>abiti</i> e <i>virtù</i>: Vita pubblica, ossia <i>rapporti
esteriori</i>. Di queste tre parti, la prima, vuoi per l’argomento
fecondo, vuoi per dignità, vuoi per logica preminenza,
merita il primo posto, e volentieri glielo concedo.<span class="pagenum"><a name="Page_420" id="Page_420">[420]</a></span>
La vita religiosa dell’Essenato si esamini dunque nelle
sue parti. E perchè l’ordine si ramifichi nelle più minute
parti eziandio del subbietto, si dica in primo del culto
che a Dio si rendeva, e del culto istesso quella parte in
prima si consideri che riguarda i <i>luoghi</i> religiosi, i <i>tempi</i>,
gli <i>oratorj</i>.</p>

<p>Vi è una frase in Giuseppe, che per bene intendere
ci conviene che vi riduciate a memoria i tempi in cui
visse, in cui fiorì il grande istituto. Qual fu il secol d’oro
dell’Essenato? fu quello, si può dire, che più famoso rimase
per le calamità infinite che piovvero sul nostro popolo,
il primo secolo dell’era volgare. Ei fu allora, nel
precipite declinare del nostro sole all’occaso, nella dissoluzione
estrema di ogni legame politico, all’ombra del
tempio che minacciava rovina, che lo spirito, il pensiero, il
genio dell’ebraismo, come fiamma che stia per ispegnersi,
mandò pria di finire un ultimo raggio, e quel raggio fu
l’<i>Essenato</i>. Ora tra gli Esseni che sopravvivono alla
morte di ogni nobil cosa fra noi, e lo eccidio ultimo che
minaccia la patria, vi è un testimone; testimone della
grandezza degli uni e della miseria dell’altra, della
vita possente, rigogliosa del primo, e della disperata e
violenta agonia dell’ultima; e questo testimone è Giuseppe.
E che cosa dice Giuseppe che dell’uno e dell’altro
stato fa nei suoi libri fede continua? Dice parola che mi
fece per non brev’ora meditabondo; e il cuore m’empiva
di poi eziandio d’ogni indicibile melanconia. Quando Giuseppe,
parlando delle pratiche esseniche, dice che gli Esseni
non entravano nel tempio per timore di profanarsi
al contatto della folla che ingombravalo, parevami nell’udirlo
una cosa:&mdash;Mi pareva vedere nell’<i>Essenato</i> il
genio irato dell’ebraismo trarsi in disparte dall’orribile
scompiglio sopravvenuto; parevami trincierato nella sua
solitudine imprecare alle passioni, ai peccati, al disordine<span class="pagenum"><a name="Page_421" id="Page_421">[421]</a></span>
che infuriavano; parevami, preso in dispetto il tempio,
fuggirsene lungi, come fuggita se n’era la gloria di
Dio ai tempi di Ezechiele; e come fuggire accennava
dal secondo tempio eziandio quando per entro alle sue
mura, come narrano Ebrei e Pagani, udissi quel suono,
quel calpestio, quella voce di partenza che disse: Esciamo
da questo luogo. Io vel confesso ingenuamente. Il
primo senso che io colsi nelle parole flaviane, non fu sì
vero, sì profondo, non fu questo che io dico: parevami,
e male parevami, che qui si trattasse di qualche cosa di
ordinario, di normale; parevami volesse dirmi Giuseppe,
non riconoscere gli Esseni, non ossequiare almeno in
pratica, il culto pubblico, la casa di Dio, il tempio di Gerosolima.
Ma quanto ingiustamente! E non solo perchè
gli Esseni, Ebrei quanti altri mai, non potevano ragionevolmente
disertare tempio ed altari; non solo perchè
le cause da Giuseppe assegnate, accennano manifestamente
a temporaneo ed eccezionale abbandono, per istudio
eccessivo di purità, ma soprattutto perchè la storia
parla eloquente, perchè troppo anzi giustifica il ritiro e
la diserzione dell’Essenato. Bisogna leggere le storie
per persuadersene. Bisogna leggere delle passioni che si
scatenavano ignobili, brutte, furiose nel sacro recinto,
del sacerdozio venale, ambizioso, intrigante, vendereccio,
lussurioso; bisogna leggere degli eccidj commessi sui
gradini del tempio, degli altari di Dio conversi in campo
di battaglia dalle fazioni che laceravano la patria; delle
bruttezze, delle enormità d’ogni maniera che un popolo,
che un sacerdozio feroci, farneticanti commettevano
all’ombra del tempio. È miracolo dunque se gli Esseni
quando Giuseppe parlava, ch’è quanto a dire, allora appunto
che le scene discorse si spiegavano in tutta la lor
turpitudine, fuggissero lungi da quelle mura contaminate,
dalle mura del tempio? È miracolo, quando sapremo<span class="pagenum"><a name="Page_422" id="Page_422">[422]</a></span>
le regole rigorose inflessibili che avrebbero dovuto vegliare,
e che avevano infatti in altri tempi vegliato alla
purità di quel tempio, quando sapremo dalla tradizione
che ce lo narra, che tante parti eranvi nel tempio quanti
gradi vi erano nel popolo di purità, che altro per esempio
era il luogo ai Gentili dischiuso, altro agli immondi
per contatto di morti, altro ai <i>Tebulè jom</i>, altro ai <i>Mehusserè
caparà</i>, altro alle donne, altro agli uomini
riservato, ed altro infine ai sacerdoti? E quando pure
queste regole comuni, per ognun doverose, non fossero
state ad ogni istante manomesse dal disordine, dall’anarchia
imperante, non avevano eglino, gli Esseni, specialissime
regole di purità, che non essendo generalmente
osservate avrebbero pericolo corso di violazione quando
commisti alla folla dei devoti fossero entrati nel tempio?
(Vedi Lezione XII.) Ma se Giuseppe accennava di porci
in imbarazzo coll’asserzione che abbiamo adesso storicamente
giustificata, non meno a prima vista riesce duro
a comprendersi quanto egli aggiunge immediatamente.
Quando Giuseppe dice apertissimo che gli Esseni sacrificavano
nelle case loro, nei loro chiostri, nel loro ritiro,
non vi par egli che osti, non solo al deposto della
tradizione, ma eziandio ad un testo formale, ove s’interdice
il sacrifizio fuori del recinto sacrato? E veramente
all’uno e all’altro osterebbe Giuseppe, e non solo dalla
legge ingiustificato, ma contraddetto parrebbe ancora
dalla storia contemporanea, che non ci mostra in Palestina
a fianco del tempio pubblico nazionale di Gerosolima,
nè altri tempj, nè altro altare, nè altro culto. Che
cosa dunque volle dire Giuseppe quando parlava dei privati,
dei domestici sacrifizi dell’Essenato? Io ci ho lungo
tempo riflettuto, e solo due possibili spiegazioni mi sovvenivano
all’uopo opportuno. Voi lo avete udito più volte.
Oltre gli Esseni di Palestina, oltre gli Essenici Chiostri di<span class="pagenum"><a name="Page_423" id="Page_423">[423]</a></span>
Terrasanta, vi erano gli Esseni di Egitto, quelli che udito
abbiamo chiamar <i>Terapeuti</i>, erano le case, i ritiri di
Egitto. Or bene, la storia ci ha serbato un fatto, un gran
fatto, per la storia degli Esseni, per la questione presente
segnatamente. E questo fatto è la esistenza di un
tempio in Egitto, foggiato appunto su quello che inalzavasi
in Palestina, di esso contemporaneo e rivale, ed ove
il sacerdozio, il culto e sacrifizj e le forme istesse architettoniche
dell’edifizio porgevano imagine fedelissima del
modello palestinese. Furono eglino al tutto estranei i Terapeuti
di Egitto, se non altro alla elevazione, alla conservazione
almeno dell’ossequio, che ivi riscoteva generalissimo
il tempio egiziano, il tempio di Onia? Io non
lo credo: non lo credo, perchè i Terapeuti avrebbero fatto
allora scissura ai fratelli alessandrini, nè la storia ci autorizza
a menar buono il supposto: nol credo, perchè
l’Esegesi tradizionale del verso citato può non aver esercitata,
a tanta distanza del centro ortodosso, l’azione sua
proibitiva; non lo credo, perchè i Terapeuti di Egitto, per
quanto a parer mio Esseni trapiantati in terra straniera,
ciononostante come pianta divelta dal suolo natio, non
lasciava di offrire sembianza alquanto degenere dall’originario
sodalizio per la miscela di idee greche od egizie
colà operatesi; e non lo credo infine per un curioso cenno
che la mia stella propizia mi offriva in Maimonide. Maimonide,
oltre la grand’opera rituaria che lo ha fatto sì
celebre nel Rabbinato, è autore di un comento misnico
che scrisse all’età di venti anni, e che dettava come altre
sue opere, in purissimo arabo. Or bene, in questo
comento che io dico, al 13º di <i>Menahot</i>, e là appunto
ove nella <i>Misnà</i> si favella del tempio egiziano, del suo
fondatore per nome <i>Honiò</i>, io trovo in Maimonide preziosissima
indicazione. Quando dice della fuga di <i>Honiò</i>
in Egitto, quando narra del favore trovato da esso nella<span class="pagenum"><a name="Page_424" id="Page_424">[424]</a></span>
corte dei Tolomei, della grand’opera intrapresa, del
nuovo tempio, dei seguaci, degli aderenti che secondaronlo,
sapete chi egli annoveri tra i cooperatori e ajutatori
del nuovo Esra? Egli annovera <i>una sètta</i>, sono sue
parole, <i>Kaptzar</i>. Un pensiero mi sorrideva, mi tentava, e
comecchè da principio non osassi confessare nemmeno a
me stesso, pure a poco a poco presi coraggio, ed ora a
voi lo espongo. Sarebbe egli possibile che nell’informe
vocabolo si nascondano i <i>Copti</i>?<a name="FNanchor_88_88" id="FNanchor_88_88"></a><a href="#Footnote_88_88" class="fnanchor">[88]</a> Ma io oso dire di più:
oso dire che non al tutto sarebbe oggi stesso difficile seguire
quello strano rivolgimento di casi per cui gli antichi
<i>Terapeuti</i> di Egitto divennero in bocca a Maimonide
la sètta dei Copti. E questo filo conduttore, questo
filo d’Ariana nel nerissimo laberinto ce lo porge la storia.
La quale ci addita nei Copti l’antichissima, la primitiva
chiesa cristiana di Alessandria fondata da <i>Marco</i>; che ci
narra la confusione sino ab antiquo avvenuta, e di cui vi
tenni parola nelle prime lezioni, tra i Cristiani di Egitto
e i Terapeuti colà stabiliti: le strane pretese d’identità
spiegate sino ai nostri giorni dai dottori della Chiesa, e
fondate unicamente sopra tale confusione; e infine il
nome di <i>Terapeuta</i> usato positivamente nei primi secoli
qual sinonimo di cristiano, di monaco, di solitario. Che
cosa dunque avvenne a parer mio? Vi era una tradizione
sino a Maimonide perpetuata, del concorso prestato
ad <i>Onio</i>, al suo tempio, al suo culto, dai terapeuti di
Egitto. Di questa tradizione <i>Maimonide</i> ebbe contezza.
<i>Maimonide</i> che dimorava in Egitto, ch’è quanto dire
nella patria stessa dei Terapeuti, nell’antica sede del
tempio <i>Onico</i>, colse in Egitto stesso dalla storia, dalle
tradizioni egiziane il fatto in discorso; ma lo colse corrotto,
alterato, degenere, quale i secoli e la ignoranza lo
avevan ridotto. E così alterato e degenere lo trasmise ai
nipoti. Di Terapeuti ebrei si era fatto Terapeuti cristiani<span class="pagenum"><a name="Page_425" id="Page_425">[425]</a></span>
di questi, con facile e legittimo transito, e solo l’antico
nome traducendo con più moderno vocabolo, si era fatto
i <i>Copti</i>.&mdash;E i <i>Copti</i> appunto disse Maimonide cooperatori
di <i>Onio</i>. E i <i>Copti</i>, ch’è quanto dire i Terapeuti,
gli Esseni d’Egitto, ebbe forse di mira Giuseppe quando
parla dei privati, dei domestici sacrifizj da loro praticati.
E questo è uno dei due sistemi possibili per ispiegare
Giuseppe. L’altro è più breve, e non vi so dire se meglio
persuasivo. I sacrifizj di cui parla Giuseppe sarebbero
patrj, indigeni, palestinesi, sarebbero proprj degli
Esseni di Gerosolima; e se la legge a tali sacrifici si opponeva
non è tale nè sì generale il divieto che un caso
solo non se ne eccettui, che non sia anzi permesso
raccomandato, ed a cui potuto hanno dar opera i nostri
Esseni secondo Giuseppe. E questo caso è quando non
l’Ebreo, ma è il Gentile, ma è il Pagano che offre. Allora
ogni barriera si abbassa; allora non più tempio, non
più recinto, non più limiti che circoscrivino l’adorazione
umanitaria; allora la natura quanto è vasta, un campo,
una riva, la cima d’un colle, son tempio condegno al
culto di Dio; allora, secondo nostra fede, non solo il gentile
può scegliere luogo a sacrificarsi qual più gli talenta,
ma ciò ch’è sovrammodo degno di nota, egli è il permesso
all’Ebreo conceduto, di dirigerne, di regolarne
l’esecuzione, di prescriverne i modi più accetti, di additarne
il rito voluto, legittimo e già determinato dalle nostre
leggi;<a name="FNanchor_89_89" id="FNanchor_89_89"></a><a href="#Footnote_89_89" class="fnanchor">[89]</a> allora vediamo i Dottori Talmudisti sul fine
di <i>Zebahim</i>, mettersi tutto cuore e tutta anima a secondare
le pie vedute di nobili e signori pagani della madre
di Sapore, monarca di Persia, insegnar loro il modo di
sacrificar più accetto, ad assistere personalmente al sacrifizio,
a predicarlo meritorio, e in certa guisa parzialmente
antivenire quel ministerio sacerdotale che sarà proprio
e naturale d’Israele, alla fine dei tempi.</p>

<p><span class="pagenum"><a name="Page_426" id="Page_426">[426]</a></span></p>

<p>Ma noi dei sacrifizj essenici ragionando, abbiamo trovato,
se la congettura non erra, un loro tempio, il tempio
di <i>Onio</i> in Egitto. È questi il solo che pretenda all’onore
dell’Essenato? Io credo che di due altri tempj
ragioni la storia che più o meno possan vantare essenica
cittadinanza. È l’uno quella famosissima <i>Proseuca</i> o <i>Sinagoga</i>
che sorgeva, non saprei dire se presso a Tebe
o nelle mura di Alessandria, e di cui è menzione pomposissima
nel <i>Talmud</i> di <i>Succà</i>, con qualche curiosa
variante, tra il Babilonese e il Gerosolimitano, e che rovinò
per ordine, dice il Babilonico, di Alessandro, per
ordine, dice il Gerosolimitano, e dice meglio, di Trajano
l’empio, <i>Traghianos arasciah</i>. Sono le altre quelle sinagoghe
di cui udiste parlare in altre lezioni a proposito
della vita campestre dell’Essenato, quelle <i>Proseuche
campestri</i>, come le chiamano i dottori, ed in cui parevami
e parmi ancora vedere memoria degli antichi oratorj
dell’Essenato.</p>

<p>Ora una parola della <i>Preghiera</i> Essenica ed avremo
finito. Pregavano gli Esseni, dice Giuseppe, al sorger del
sole, gli è quanto dire in quell’ora istessa in cui pregavano
i <i>Vatichim del Talmud</i>, altro nome dei nostri Esseni,
e di cui videro i dottori nostri cenno in quel verso
che dice <i>Irauka im Sciamesc</i>. Non basta: Giuseppe ci
porge nuovo riscontro colla preghiera dei dottori. Gli
Esseni, ei dice, non parlano di alcun affare prima del
sorger del sole. E i Farisei pure, e lo dicono e lo raccomandano
e lo osservano. Per essi, non solo gli affari,
ma il conversare, ma il saluto istesso è interdetto pria
che il sole risorto e l’anima ridesta mandino il saluto
alla eterna fonte di ogni salute: tanto che vi furono e vi
sono tanti Esseni senza saperlo, che imbattutisi per via
prima di orare in un amico, usano frase che non è saluto
ma è preghiera. Ma ciò che l’animo non ardiva sperare,<span class="pagenum"><a name="Page_427" id="Page_427">[427]</a></span>
ciò che parrebbe superare ogni aspettazione, egli è la esistenza,
la conservazione tuttavia nella Liturgia ortodossa
di un <i>Inno</i>, di un <i>Canto</i> superstite dell’Essenato. E pure
di questi miracoli, ed altri maggiori, è capace la bella e
feconda per quanto ardita erudizione germanica. Se uomo
vi è capace di dar credito e faccia di verità ad una
ipotesi egli è senza meno il <i>Nestore</i> dei Rabbini tedeschi,
il dotto e celebre Rapaport, gran Rabbino di Praga.
Ora secondo il Rapaport vi è una preghiera tra quelle
che si recitano nel sabato, che appartiene all’antica Liturgia
degli Esseni; ed è quello un ordine alfabetico
che incomincia <i>El adon</i>. Credo l’opinione del Rapaport
assai verosimile, e ciò che vi parrà singolare, per quelle
ragioni appunto che altri la osteggiò. E questi è un dotto
e piissimo Rabbino Tedesco, tolto, non è molto, ai vivi, il
<i>Zebi Tro Haiot</i>. Il Haiot nell’<i>Imrè Binà</i> trova la congetura
del Rapaport inverosimile, e per quella ragione
appunto la credo tale, che dovuto avrebbe persuadergli il
contrario. Egli trova nel <i>Fur</i> una diversa lezione nella
preghiera in discorso, trova che là ove leggiamo <i>Raà
veitkin</i>, <i>vide e formò</i>, leggere si debba invece <i>raà veictin</i>,
<i>vide e impicciolì</i> la forma lunare; e siccome tale lezione
si fonda sopra un’<i>Agadà</i> del Talmud babilonico, ove si
dice che la luna dicadde nella gerarchia degli astri, e di
stella che era divenne satellite, egli crede che non si
possa a buon diritto supporre nelle preghiere esseniche
menzione di questa leggenda. Dico il vero, il raziocinio
del Haiot, non dirò mi sorprese, sarebbe poco, mi empì
di stupore. Possibile dissi fra me! Possibile che tanto
abbia egli negletto ed obliato così scrivendo! che abbia
obliato come alla perfine la lezione di cui favella non é
la sola; ed ove l’altra, punto all’<i>Agadà</i> allusiva, si addottasse,
resterebbe la congettura del Rapaport incrollata!
Possibile che abbia posto in oblio, come l’Agadà<span class="pagenum"><a name="Page_428" id="Page_428">[428]</a></span>
della <i>degradazione lunare</i> sia eminentemente Cabbalistica:
e come tale, e come uno dei punti più culminanti
del Cabbalismo talmudico, sia portata in trionfo dai teosofi
antichi e moderni. Possibile che non siasi ricordato
come appunto la lezione da lui proposta prevalga tra essi
alla lezione contraria; possibile che abbia posto in non
cale un fatto momentosissimo, e che solo basterebbe a
dar ragione a Rapaport; voglio dire la importanza conceduta,
i lunghi ragionamenti, le speculazioni Cabbalistiche
che fa il <i>Zoar</i> su questa preghiera di <span class="smcap">El adon</span>: è
possibile infine come non abbia veduto che non altro
essendo gli <i>Esseni</i> che i Cabbalisti antichissimi, se vi
è scuola a cui s’acconci la preghiera in discorso che
possa dire altamente <i>vide e impicciolì</i> ec.; eglino sono
senza meno i nostri Esseni, a cui in verità e tanto meritamente
l’attribuiva il rabbino di Praga. Ma se causa
vi è di tanto oblio, ella è questa una: il non avere a bastanza
il Haiot riconosciuto la identità da noi propugnata
tra Esseni e Cabbalisti; l’aver trovato disdicevole ai primi
ciò che avea trovato dicevolissimo ai secondi; e se il
Haiot vivesse ancora, tanta era la sua pietà e la dottrina,
che, oso dirlo, egli avrebbe plaudito ai nostri sforzi,
e trovato avrebbe col Rapaport essenica per eccellenza
la preghiera di <i>El adon</i>, perchè potuto non avrebbe
negare essere la sua lezione per eccellenza cabbalistica.</p>

<p><span class="pagenum"><a name="Page_429" id="Page_429">[429]</a></span></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_430" id="Page_430">[430]</a></span></p>

<div class="chapter">

<h2 class="p4">LEZIONE TRENTESIMASECONDA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">I tempi, i sacrifizj, le preghiere dell’Essenato ci
occuparono nelle passate Lezioni. Noi dobbiamo con
passo misurato e rapido a un tempo procedere oltre;
dobbiamo di quell’argomento favellare che più dappresso
si attiene alle cose discorse; dobbiamo, a dir breve, ragionare
delle <i>Feste</i>. E prima del Sabato Essenico, siccome
quello che torna più di frequente e in cui più
luminose spiccano le analogie farisaiche. E queste sono
parecchie e di non lieve momento. È la prima quella
che riguarda il <i>Muczè</i>. Che cosa è il Muczè? È quel
divieto pel quale ogni uso e contatto eziandio ci è interdetto
di quegli oggetti, che un officio adempiono proibito
nel sabato.&mdash;Qual sarebbe a mo’ di esempio una
vanga, una scure, delle legna, delle monete, divieto
principalmente farisaico e tradizionale. E pure, gli Esseni
il conobbero, e non solo conosciuto ma praticato era dal
grande istituto, se stiamo a Giuseppe, il quale, con parole
che più non si potrebbero esplicite, asserisce a dirittura
non solo astenersi gli Esseni nel sabato da ogni opra
servile, ma non osare <i>cambiar nemmeno un utensile di
posto</i>, ch’è quanto dire il vero e preciso <i>Muczè</i> farisaico.
Ma le cose che seguono non solo offrono nuova conferma
alla identità favorita, ma anche solo da questa traggono
la sola luce e intelligenza possibile; tanto senza la tradizione
nostra tornerebbero incomprensibile. Quando<span class="pagenum"><a name="Page_431" id="Page_431">[431]</a></span>
Giuseppe, dell’Essenico Riposo favellando, dice che da
ogni necessità naturale si astenevano se non costretti,
che cosa volle dire Giuseppe? Oso dire che le parole di
Flavio riuscirebbero strane, ridicole eziandio, ove al contatto
non siano poste della tradizione farisaica.&mdash;Ma poste
di questa a riscontro, qual cambiamento! Non è dessa
che l’uso interdiceva dei <i>purganti</i> nel sabato ove pericolo
non corrasi della salute? non è dessa, che alludendo
ad uso allor comunissimo, proibiva eziandio quegli <i>emetici</i>
che non solo a ristoro della salute perduta, ma per
istudio eziandio di crapula, d’intemperanza solevano
prendere i <i>parassiti</i> romani? Certo che è dessa, è la
tradizione che di tali cose ragiona, ed essa pertanto ci
offre quella sola intelligenza possibile all’uso essenico
che ricorda Giuseppe.&mdash;Ma il terzo punto che concerne
il sabato essenico, non meno degli altri eloquente depone
in favor nostro. Se gli Esseni, come attesta Giuseppe,
portavano abiti distinti nel sabato, se onoravano
anche nella loro persona il riposo sabbatico, che segno
è? Egli è segno che gli usi, che le pratiche, che le interpretazioni
eziandio adottavano dei Farisei, perchè
appunto egli è da una interpretazione a <i>Isaia</i>, che trassero
i Dottori l’obbligo di recare vesti distinte particolari
nel sabato.</p>

<p>Per le Feste, non è questa la prima volta, che ne
udite parlare.&mdash;Quando cercavamo la derivazione essenica
dagli antichi <i>Hasidim</i>, voi lo ricordate. Noi parlavamo
di una festa Terapeutica in cui mille spiccavano
analogie colla festa della <i>Scioabà</i>; e noi lasciavamo allora
indeciso se, salvo il ceremoniale e il solennizzare che
era senza dubbio conforme, la stessa festa, lo stesso
giorno fosse dagli uni e dagli altri in modo così conforme
solennizzato. Ciò che allora mi pareva dubbioso, mi sembra
oggi, non so se a torto, indubitato. Io credo che<span class="pagenum"><a name="Page_432" id="Page_432">[432]</a></span>
salvo il Rito, e lo ripeto che era conforme, la Festa di
cui parla Filone, quella non sia di cui parla il <i>Talmud</i>,
non sia cioè la festa dell’autunno, la <i>Scioabà</i>, ma sia
per contro la Festa delle <i>Settimane</i> del Pane terreno e
del Pane celeste, della terra e del cielo fecondi, la festa
di <i>Sciabuot</i>. Io oso dire che se avessi dovuto scegliere
a libito mio, qual festa tornar potesse più acconcia al
mio sistema, quale più di ragione mi fornisse nelle mie
congetture, io non avrei altra festa potuto scegliere se
non questa. E pure non l’arbitrio mio, ma le autorità
irrecusabili degli antichi ce lo attestano.</p>

<p>E non solo attesta, come dissi, che quella festa era
la festa delle <i>Settimane</i>, ma due grandi insegnamenti
eziandio ne somministra nell’esporne in primo luogo la
teoria e in secondo luogo nel narrarne la pratica. La
teoria! Io oso dire che non potrebbe essere più consentanea
al vero spirito della Bibbia, e alle più famigerate
teorie cabbalistiche. Quando Filone espone le Dottrine
terapeutiche sulla festa del <i>Sciabuot</i>, ci pare l’eco fedele
delle idee più frequenti e più proprie dello <i>Zoar</i>; ci pare,
ciò che è veramente, che uno sia l’insegnamento, una
l’origine, una la scuola. Quando Filone fa dire ai <i>Terapeuti</i>
il Sette numero santissimo, e quindi santissima la
<i>Settima Settimana</i> dopo l’èra nazionale della Pasqua,
quando lor fa dire la <i>Settima Settimana</i> casta e sempre
vergine, dice cosa che inchiude un mondo d’idee cabbalistiche,
che accenna in mille guise a quelle riposte dottrine,
che riproduce in modo esattissimo, non solo i
simboli e le espressioni più favorite, ma li produce in
modo che più non si potrebbe opportuno. Perocchè egli
è appunto intorno all’argomento del <i>Sciabuot</i>, che si
accumulano, che si affollano nei libri teosofici le idee,
i simboli uditi poc’anzi in nome dei Terapeuti, che tu
odi, come udito abbiamo dagli Esseni preconizzare, glorificare<span class="pagenum"><a name="Page_433" id="Page_433">[433]</a></span>
il Settenario, e quello venerare nella Settima settimana,
che ricorrono, come ricorsero appo gli Esseni, i
nomi, gli appellativi per la Settima settimana di <i>casta</i> e
<i>vergine Bat Scebah</i>, <i>Betulat israel</i>; e che la festa del
<i>Sciabuot</i> tu odi come intendevamo or ora dagli Esseni,
chiamata il Settenario Sacro e solenne nel Ciclo Annuale.</p>

<p>Ma io dissi che non solo la teoria, ma anche la pratica
da Filone narrata non riuscisse meno preziosa pel
nostro assunto. Io vorrei avere tra i miei uditori coloro
che tolsero a testo delle loro declamazioni l’uso prevalso
tra noi di vegliare la notte intera in letture, in meditazioni
devote, la notte di <i>Pentecoste</i>, la notte, dice il
<i>Zoar</i>, in cui la <i>Sposa s’apparecchia pel talamo nuziale</i>;
vorrei che fosse tra gli altri il nostro venerando
Luzzatto, e ch’egli, a cui niuno può far da maestro, vedesse
quanto giova lo studio dell’Ebraismo <i>extrarabbinico</i>,
qual’è a mo’ d’esempio la storia delle sètte, per la
rivendicazione di certi veri che non prendono faccia di
menzogna se non quando sono isolati da tutte le manifestazioni
contemporanee dell’idea religiosa. Egli che nel
suo recente <i>vicuah</i> apriva la scena con un pio consesso,
con una veglia religiosa per mostrarne, s’intende, la inanità
e la fatale rovina col rovinare della base che è lo
<i>Zoar</i> che la preconizza; egli così schietto e disinteressato
cultore del vero, venga e veda. Veda i Terapeuti, che
noi abbiamo sempre predicato antenati dei Cabbalisti,
darsi in quella sera istessa in cui si danno i loro tardi
nipoti, non già a quelle letture, a quelle pratiche istesse,
a quel programma inalterato che vediamo oggigiorno
seguito, perchè chi questo esigesse, esigerebbe l’assurdo;
ma darsi a <i>preci</i>, a <i>canti</i>; e poichè nel recinto del
Tempio di Gerosolima i <i>Hasidim</i> si davano pure alle
danze, ed essi ancora i Terapeuti, come attesta Filone<span class="pagenum"><a name="Page_434" id="Page_434">[434]</a></span>
medesimo, intrecciare parole, e poi all’alba, come udiste
altra volta, di nuovo orare, e tutta insomma quella notte
trascorrere in offici che se non hanno la forma istessa
dei tempi moderni, ne hanno lo spirito. E poi, potrò io
tacerlo per timor di sorprendervi? potrei negare che
quella danza istessa, che urta tanto gli abiti, le idee, i
pregiudizj contratti, che vi sembra, me lo figuro, sfidare
tutti gli sforzi che io spendo a trovarne le vestigia fra
noi, è tuttora visibile in qualche parte di mondo, ove si
voglia frugare per entro ai costumi dell’universal ebraismo.
E perchè dovrò tacere ciò che io ho veduto? Perchè
non dirvi non solo che l’uso di danzare in <i>Simhat
torà</i> è costume predominante tra gli Ebrei di Africa e
di Oriente, ma che nella mia più tenera infanzia io stesso
ne fui spettatore? E il santo e pio <i>Coribante</i> era un
dottore che Livorno vide prima opulente e generoso sino
alla prodigalità, e poi povero e anche più generoso, che
amai fanciullo, e stimai e rispettai giovinetto siccome
quello che mi parve di cuore e mente nobili elevatissimi,
e che, a rovescio del ritratto di Petrarca che disse <i>sotto
biondi capei canuta mente</i>, conservò già vecchio la candida,
la fervida poesia del cuore: egli dotto, ingenuo, facondo,
civilissimo familiare in Londra de’ lord John Russel
e del Duca di Cambridge, cultore anzi adoratore di
ogni sapere, ma più adoratore della patria nostra antichissima
che sospirò negli anni suoi tardi, dove trasse,
stanco dei favori e dei disfavori della fortuna, e dove
pochi giorni dopo il suo arrivo morì di morte repente,
per un <i>bacio</i> divino dicono sublimemente i dottori, <i>Mitat
Nescicà</i> il giorno stesso di <i>Sciabuot</i> mentre compieva
l’atto suo più favorito, mentre parlava. Ed ei danzava e
nel suo privato oratorio con leggiadrissimo e piccolissimo
Pentateuco alla mano, rinnovava la scena dei Terapeuti,
ed io fanciullo stupefatto guardava, e poi risi, e più tardi<span class="pagenum"><a name="Page_435" id="Page_435">[435]</a></span>
pensai, ed ora intendo.&mdash;E voi pure, ne son sicuro, intendeste.
Intendeste come la danza dei Hasidim <i>veossè
Maasè</i> nel tempio di Gerosolima, la danza dei Terapeuti
che narra Filone, la danza del santo dottore che ora udiste,
sia un atto solo ripetuto in luoghi e tempi diversi,
l’espressione identica di un sol culto, di una sola scuola,
che si chiama ora <i>Hasidim</i>, or Esseni, or Terapeuti, ora
e proprio ora Cabbalisti sempre gli stessi e sempre diversi,
sempre gli stessi nella sostanza, sempre diversi
nella forma e nei nomi. E sopratutto intenderete il solenne
insegnamento, ch’emerge dal soggetto principale
del confronto presente, le veglie esseniche e cabbalistiche
di <i>Sciabuot</i> in pari modo osservate dalle due scuole
tra i primi, tra gli Esseni in alta e incontestabile antichità,
tra i secondi in tempi a noi più vicini, ma che posti
coi primi al contatto ne formano seguito e anella
indivisibili, osservate da entrambi per le stesse ragioni,
espresse da entrambi cogli stessi simboli, trascorse da
entrambi in atti religiosi se non al tutto conformi.</p>

<p>E ciò che vi parrà, ne sono certo, aperto contrassegno
di verità è il linguaggio che tiene lo <i>Zoar</i> a proposito
delle veglie medesime. Non basta allo <i>Zoar</i> datare le
veglie in discorso da R. Simone e dai suoi colleghi, ciò
che bastato sarebbe a un impostore. Lo <i>Zoar</i> con uno
sguardo retrospettivo, che non è comune troppo nelle sue
pagine, ricorda tempi, uomini, esempj, più antichi come
più antichi certo del <i>Ben Johai</i> furono gli uomini, i
tempi, gli esempj dell’<i>Essenato</i>, nei quali e pei quali
le veglie in discorso erano già state introdotte in Israel.
E con quali parole ricorda lo <i>Zoar</i> quei tempi più antichi!
Con frase che designa direttamente il grande Istituto,
se le tante cose dette in queste lezioni sul vocabolo
<i>Hasidim</i> non furono invano. E se nol furono, come non
credo, chi non sarà di dolce sorpresa assalito leggendo<span class="pagenum"><a name="Page_436" id="Page_436">[436]</a></span>
nello <i>Zoar</i> di <i>Emor</i> queste parole: <i>E per ciò i Hasidim
antichissimi non dormivano in questa notte</i>: in cui la
parola <i>Hasidim</i> non comune nello <i>Zoar</i> è acconcia propria
speciale che nulla più all’epiteto <i>Cadmaè antichi</i>
che segue dappresso, essendo, come dissi più volte, il
nome di <i>Hasid</i> proprio ai <i>Cadmaè</i> cioè agli antichi progenitori
dei Zoaristi, agli Esseni e Terapeuti, anteriori certo
allo <i>Zoar</i> e allo stesso R. S. B. J. E non solo il passo
citato favella dell’uso in discorso, ma la Prefazione eziandio
dello <i>Zoar</i> a pagina 8 diffusamente ne parla. Parla
dell’uso come da lungo tempo introdotto, degli uomini
che si davano opera, e che sono evidentemente non già
i Farisei indistintamente, ma quella parte più eletta che
si chiamano <i>habrajà dibnè ekalà deeallà</i>. Si parla di
nozze, di tripudj nuziali e quindi l’idea risveglia di danze
e di canti; si parla di paraninfi, della mistica sposa che
sono i dottori rammemorati; si parla nei libri posteriori
della recitazione del <i>Cantico dei Cantici</i> mistico Epitalamio,
e quindi sommamente consenziente alle idee preaccennate.
Si parla di <i>Tebilà</i> nel mattino seguente di <i>Sciabuot</i>,
come abbiamo veduto i <i>Terapeuti</i> di Filone dopo i
riti notturni purificarsi con generale abluzione, e questo
è notevolissimo riscontro come vedete. Infine uno dei
punti delle pratiche stimate meno autorevoli dei Cabbalisti
riesce così storicamente rivendicato.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_437" id="Page_437">[437]</a></span></p>

<div class="chapter">

<h2 class="p4">LEZIONE TRENTESIMATERZA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">La prima parte della essenica vita, della essenica
pratica, vuole essere qui terminata, la vita, la pratica religiosa.&mdash;Dopo
i tempj, i sacrifizi, le preghiere studiate
nella prima Lezione, dopo i sabati, le feste studiate
nella successiva Lezione, vuolsi qui far menzione di due
fatti che la storia degli Esseni ci ha tramandati, e che
possono agevolmente in un fatto convertirsi. Riguardo
al primo, l’essenico giuramento, non quello che lo iniziato
pronunziava al suo ingresso, ma quello comune,
ordinario, legale che si prestava innanzi ai giudici. Se
stiamo a Giuseppe, gli Esseni reputavano spergiuro il
giuramento istesso comunque veridico.&mdash;Giuseppe non
si spiega di più, ma le analogie farisaiche, la legislazione
ebraica del giuramento non solo spiegano, ma limitano
e circoscrivono nei termini del vero, del verosimile l’asserzione
di Giuseppe. Gli Esseni non possono avere considerato
spergiuro quel sacramento prestato in modo legittimo
<i>pro tribunali</i>, ed in quei casi, in cui non solo
la legge il consente ma imperiosamente lo esige. Se questi
pure avessero involto gli Esseni nella comune riprovazione,
se detto avessero colpevole un atto chiarito da
Moisè innocente, e talvolta altresì doveroso, potrebbero
più dirsi veraci Ebrei, come pure lo erano eminentemente
i nostri Esseni? potuto avrebbero al tempo stesso<span class="pagenum"><a name="Page_438" id="Page_438">[438]</a></span>
tributare quella venerazione stragrande all’uomo divinissimo
che pur tributavano a segno, come dice Giuseppe,
di proclamare sacrilego chiunque meno che reverente
favellasse dell’uomo di Dio.&mdash;Che se la ragione, la storia,
i fatti più ovvj escludono questa lata, assurda interpretazione
di Flavio, che cosa resta nella sua asserzione?
Nulla a parer mio che mai sia, non solo in grado sommo
conciliabile colla legge e le tradizioni farisaiche, ma anche
che da esse e solo da esse tragga luce ed intelligenza
adequata. Restano i giuramenti insulsi comunque veridici,
lo affermare con sacramento fatti notorj incontestati,
di colonna marmorea, come dice il Talmud, che è di
marmo, di fatti pubblici incontesi che sono avvenuti, e
quella insomma molto diversa dal falso giuramento che
reca il nome di vano ed insulso e si dice legalmente
<i>Sebuat Sciav</i>. Ma questo stesso quanto non giova al
nostro assunto! Se ricusato avessero gli Esseni la tradizione
farisaica, se dello spirito dei dottori non fossero
pieni, se una sola scuola non avessero con essi formato,
avrebbero eglino col solo, col nudo testo alla mano, il
giuratore insulso dichiarato spergiuro? Io ne dubito, e
tanto più esiterei ad ammetterlo quanto più i testi sembrano
favorire l’equivoco tra il <i>Sciav</i> e il <i>Sceker</i>, e presentarle
ambidue come identiche espressioni di un sol
giuro. E se ogni altra prova mancasse, basterebbe questo
fatto soltanto, basterebbe vedere la duplice versione del
Decalogo servirsi sempre del vocabolo <i>Sciav</i> nel quale
non potrebbe non vedersi il vero spergiuro, il falso giuramento.
Che se la sola tradizione, il solo farisaico può
avere agli Esseni amministrata la legale nozione del giuramento
insulso, che sarà poi ove nello stesso giuramento
vero legittimo, necessario vedeste le due scuole porgersi
amica la mano, e se i Farisei non disdicendo, come disdir
non potevano, il giuramento legale, pure li vedeste<span class="pagenum"><a name="Page_439" id="Page_439">[439]</a></span>
ristringere nei limiti che più poterono angusti. Se ne
circoscrissero l’applicazione, ed anco nei casi indispensabili
lo infamarono? Vi è un luogo d’oro nel <i>Tanchumà</i>
ove il prescritto del Deuteronomio «<i>ad esso ti attaccherai
e pel suo nome giurerai</i>» ove l’autorevole, il
legittimo giuramento è a tali e tante condizioni subordinato,
di morale, di religione, di virtù pellegrine, che
pochi sarebbero coloro che nei secoli più perfetti ne sarebbero
degni.</p>

<p>E sono quelle che precedono il verso citato, il <i>pel
nome suo giurerai</i>.&mdash;Il timore di Dio nella sua più vasta
e nobile significazione&mdash;il culto perfetto&mdash;l’attaccamento,
l’amore in cui i dottori pongono il colmo della
perfezione religiosa. Ecco secondo i dottori chi può impunemente
subire del giuramento la prova. Ma oltre i
limiti e la repugnanza nell’applicazione, oltre le condizioni
di morale squisito imposte al giuramento,&mdash;i dottori
nostri ai litiganti che invocavano in causa il giuramento,
imposero il titolo infamante di <i>Resciaim</i>, <i>empj</i>,
e non solo tali li dissero sui loro libri, nel loro foro interiore,
ma legale e pubblica sanzione dierono a questo
titolo ingiurioso nel fôro esteriore, e lo dierono quando
statuirono tra le formalità del giudizio civile, che dopo
avere il giudice colla solenne formola del <i>Scun</i> o vuoi
<i>Monitorio</i>, intimato alla coscienza del giurante le gravi
pene dalla legge sancite, e la voce del Sinai minacciosa
ripetuta ancor una volta al cospetto dei litiganti, che ove,
dico, le parti insistessero nullaostante nelle loro pretese,
che tutti ad una voce intuonassero i presenti quel verso
con cui Mosè allontanava dalle tende ribelli turbe innocenti
e: <i>Lungi</i>, dicessero, <i>lungi dalle tende di cotesti
malvagi; nè vi appressate a cosa che loro spetti, affinchè
involti non siate nel loro sterminio</i>, volendo alludere
alla colpa presunta di ambo le parti, colpa d’insulso<span class="pagenum"><a name="Page_440" id="Page_440">[440]</a></span>
o di falso giuro, nel debitore, colpa d’irregolare
procedimento e d’imprudente fiducia nel reclamante, e
tutti e due causa più o meno colpevole della invisa e dolorosa
necessità di giurare.</p>

<p>E queste paionmi già abbastanza eloquenti antologie
tra Farisei ed Esseni. Ma ciò che vado ad aggiungere è,
oso dirlo, di bene altra importanza. Se ciò che prova la
identità generica dell’Essenato colla scuola de’ Farisei,
egli è, com’è veramente, di non lieve momento, che saranno
quelle prove che distinguendo l’Essenato dal comune
dei Farisei lo confondono, l’identificano specialmente
con quella parte di essi che si dicono Cabbalisti?
Se tra il silenzio del farisato talmudico e la formale e
solenne asserzione del farisato cabbalistico, vedremo gli
Esseni a questi ultimi associarsi e con essi alta e solenne
levare la voce in favore di un principio, di un divieto, di
una legge taciuta dei Farisei, non sarà egli il più bello,
il più urgente, il più irrecusabile argomento in favor
della identità propugnata? E che direste se questo singolare
fenomeno si avverasse, se un divieto sconosciuto al
Talmud, strano, paradossale eziandio secondo il Talmud,
fosse dagli Esseni e insieme dai Cabbalisti, e da essi solo,
solennemente affermato? E pure nulla di più vero, di
più dimostrato. E pure, se ognuno volesse dire a sè stesso,
tutto il valore della concordanza presente la identità essenico-cabbalistica,
non sarebbe più un problema, e pure
se questo fatto solo emergesse dal confronto delle due
sètte, bastare dovrebbe a ingenerare grave sospetto d’identità,
alla critica più severa. E questo fatto spicca luminoso
in Giuseppe, in Filone e poi nel gran Codice Cabbalistico,
nel libro del <i>Zoar</i>. In Giuseppe quando interpreta
il verso dell’<i>Esodo Eloim lò tekallel</i> quando vi trova,
singolare a dirsi! il divieto di maledire, di bestemmiare
eziandio i numi gentili. In Filone quando il verso stesso<span class="pagenum"><a name="Page_441" id="Page_441">[441]</a></span>
nel modo istesso interpretando, ci trova il rispetto dovuto
eziandio alle straniere divinità. E nel <i>Zoar</i> infine, in quel
luogo d’oro ove <i>R. Abbà</i>, il compilatore stesso della grand’opera,
scrive parole memorandissime che nessuno sospetterebbe
potere trovare in libro così ascetico; e che
perciò stesso si può credere informato di uno spirito di
gretta, di meschina, di esclusiva osservanza. E pure quanto
vaste e grandi sono le idee! E non solo la teoria il fatto
viene ivi stesso a confermare ed attuare il principio; e
la conferma e l’attuazione per felicissima coincidenza, è
opera non di uno, di <i>sei dottori Cabbalisti</i>, e tra questi
più esplicito proclamator del principio, il dottore dei dottori,
R. Simon Ben Johai. Io traduco e voi giudicate, e
giudicando spero non troverete troppo enfatico il mio
annunzio. Disse <span class="smcap">R. Abbà</span>: «<i>Ognuno che bestemmiato
abbia lo suo Iddio, ricade sopr’esso il suo peccato. Vieni
e vedi; quando furono gli Israeliti in Egitto, conobbero
quei duci della natura che presiedono sopra i popoli
universi, ed ognuno di essi fatto se n’era un Dio speciale.
Quando furono a Dio stretti col vincolo della fede</i>.&mdash;(vera
etimologia di religione, come dice Cicerone,
a ligando), <i>ed appressolli Iddio al suo servigio, da quei
numi si separarono ed avvicinaronsi alla fede suprema
e santa</i>. E perciò è scritto: <i>Ognuno che bestemmiato
abbia lo suo Iddio, ricade sovr’esso lo suo peccato; imperocchè
comunque Iddii alieni siano cotesti, cionnonostante
avendoli io costituiti a duci per governare la
terra, chiunque bestemmi, o dispregi il nome loro, certo
sovr’esso ricade il suo peccato, perciocchè miei servi e
ministri sieno essi nel governo delle cose create: ma
chiunque bestemmia il nome di Dio, non solo come gli
altri iniquamente opera, ma la presente e la eterna
morte sarà al suo fallir pena condegna</i>. E questo è il
principio ben chiaro, bene esplicito, bene eloquente, e<span class="pagenum"><a name="Page_442" id="Page_442">[442]</a></span>
per eccellenza essenico, come vedete, senza che io spenda
altre parole per comentarlo. Ma io vi dissi che, per non
comune ventura, alla teoria seguiva nel <i>Zoar</i> immediatamente
la pratica, ed il fatto viene in buon punto a dare
il più bel comento al principio. Ed eccolo testualissimo.
<i>R. Simone procedeva per via, e con esso erano R. Eliazar,
R. Abbà, R. Hijà, R. Josè e R. Jeudà. Giunti che
furono ad un laghetto di acqua</i> (notate che le <i>parole
testuali sono orribilmente oscure</i> e i più grandi interpreti
eziandio confessano di andarci a tentoni), stese la mano
R. Josè per raccogliere nel pugno acqua per bere, sendo
egli assetato, ma preso da impazienza, forse per l’acqua
melmosa, o perchè stette, come vogliono altri, per sdrucciolare:
<i>O Lago!</i> sclamò, <i>deh tu non fossi!</i>&mdash;Dissegli
R. Simone: <i>Reo è il tuo parlare; ministro è questo della
natura, e rea cosa è il vilipendere i ministri di Dio, e
tanto meno si dee farlo, per quelle creature veracissime
ch’esistono per legge del supremo imperante</i>. Nel quale
passo per cogliere tutti i preziosi reconditi documenti,
mestieri è molte cose ricordare; ricordare il culto paganico
dei fiumi e dei laghi, e meglio dei genj che ai fiumi
e ai laghi presiedevano e in grazia del qual culto proibirono
i dottori macellare animali di ogni maniera in riva
all’acqua, quasi fosse omaggio prestato alle Najadi, e ai
Tritoni; ricordare poi il culto in genere all’acqua prestato
dagli <i>Arabi</i> contemporanei che i dottori dicono
<i>Cadriim</i>; ricordare il conto grandissimo che gli Esseni
facevano delle rive, lo spirito profetico che si sviluppa
secondo i dottori più agevolmente sull’acque correnti, e
di cui a dilungo parlammo; ricordare le acque, simbolo
veneratissimo, come dicemmo in non remote lezioni, presso
i Talmudisti, i Cabbalisti in ispecie; e soprattutto notare
quel bel pensiero di R. Simon Ben Johai, che non è persino
i più vili oggetti della natura corporea, su cui un<span class="pagenum"><a name="Page_443" id="Page_443">[443]</a></span>
raggio non si diffonda, benchè pallido e lontano, della
gloria di Dio, nella quale tanto più davvicino si illustrano,
si beatificano quelle che il <i>Zoar</i> dice <i>Creature veraci</i>,
che vivono nella legge del Supremo Imperante, ch’è
quanto dire gli Esseri Ideali, gli intelletti separati, come
dicea la scolastica, i quali vivono in Dio come Paolo disse
<i>in Dio viviamo</i>.</p>

<p>Noi abbiamo conchiuso quanto a dir avevamo sul
culto religioso degli Esseni, o per dir meglio di quella
parte delle loro pratiche, che a Dio si riferisce. Però mestieri
è che io ricordi, quando nelle primissime lezioni
favellavamo dell’origine dell’istituto, molte cose discorse
abbiamo al culto di Dio attinenti, che per non menare
troppo a lungo la nostra istoria, o furono qui per brevità
trapassate, o solo un cenno ne fu dato a rinnovarne
la rimembranza. Fra questi sono gli Inni religiosi che la
storia narra posseduti dai Terapeuti, che dicevano redati
dai loro antichissimi, che cantavano, come vedemmo,
nelle feste e nei pranzj, e di cui trovammo corrispondenza
tra i Cabbalisti antichi e moderni, e specialmente
in uno dei grandi protagonisti del <i>Zoar</i>, nel figlio stesso
di <i>R. Simone Ben Johai</i> che non il <i>Zoar</i>, sarebbe poco,
ma il <i>Jeruscialmi</i> chiama <i>Pajat e Carob. e Tannaj</i>.</p>

<p>Fra queste le danze sacre, non quelle dei Terapeuti
di cui discorso abbiamo anche troppo ora a dilungo, ma
quelle dei <i>Hasidim Veaosè Maasè</i>, di cui favella la <i>Misnà</i>,
che avevano a teatro le aule del tempio, quella di
<i>Illel</i> che diceva danzando <i>Im aní can accol can</i>, parole
pregne rigurgitanti di sensi cabbalistici siccome vorrei
dimostrarvelo, se l’ora lo consentisse; quelle che
dice il Talmud meneranno gli spiriti beati intorno all’Eterno,
<i>Sole</i> della vita, come la <i>Rosa</i> dantesca
si muove in giro danzando intorno il sole degli angioli,
come Dante diceva, e se più oltre volessimo spingere lo<span class="pagenum"><a name="Page_444" id="Page_444">[444]</a></span>
sguardo, le danze astronomiche degli antichi, siccome
astronomiche erano quelle dei <i>Terapeuti</i>, quali raffigurano,
dice Filone, nelle loro danze, udite bene una imagine
dei cori e delle armonie celesti, lo che solo potremo
intendere quando sapremo la Teoria dei <i>Pitagorici</i>, coi
quali tanto confonde e assimila <i>Ilario</i> i nostri <i>Esseni</i>, e
che vollero gli astri muoversi secondo le leggi della musica,
e tra pianeta e pianeta viddero quelle stesse distanze
musicali che <i>Pitagora</i> il fondatore si dicea avere trovato,
tantochè il roteare degli astri formava, a detta dei
Pitagorici, quella che essi chiamavano, e che restò celebre
nella storia della filosofia, col nome di armonia delle
sfere. Ora il nostro secolo&mdash;gli Arago, gli Herschell, i
Leverrier non credono più all’armonia delle sfere. Ma
l’armonia pitagorica, a cui niuno secolo potrà discredere
se non è suicida, è quella che i pitagorici annunziarono
al mondo quando dissero anche per l’anima umana essere
l’<i>Anima</i> un’<i>Armonia</i>. Parola profonda che vorrebbe
un volume per comentarla, e che basterebbe a
provarla quella divina potenza che è in noi d’intendere,
di cogliere ogni maniera di logica, di musica, di morali
armonie. E voi ne date prova luminosissima comprendendo
sì bene quelle che io tanto disarmonicamente vo
proponendovi tra le grandi scuole del nostro popolo, tra
gli Esseni, i Farisei e Cabbalisti, i quali sono i veri astri
che si muovono nell’orbita eterna, che Dio loro ha segnato
negli splendidi, nei sereni cieli del vero e del santo.<span class="pagenum"><a name="Page_445" id="Page_445">[445]</a></span><a name="FNanchor_90_90" id="FNanchor_90_90"></a><a href="#Footnote_90_90" class="fnanchor">[90]</a></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_446" id="Page_446">[446]</a></span></p>

<div class="chapter">

<h2 class="p4">LEZIONE TRENTESIMAQUARTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">L’ultima parte della Storia degli Esseni, quella che
riguarda il loro culto, la loro pratica, fu da noi in tre
parti secondarie divisa, parte religiosa, parte privata, e
parte pubblica. Della prima abbiamo parlato quanto meglio
ci è stato concesso: ora diremo della seconda, di
quella che ci narra i costumi e le virtù eziandio private
dei nostri Esseni. Egli è d’uopo poi che d’una cosa io
vi prevenga. Molti fatti vi sono alla privata vita appartenenti
dei nostri Esseni, che in questa parte della loro
storia non avranno menzione, e non l’avranno per la
semplicissima ragione che per la natura loro organica
fondamentale l’ebbero, e l’ebbero diffusissima, allorchè
della prima parte ci occupavamo di questa storia della
istituzione dell’Essenato. Allora, voi, lo ricordate, la tavola
e i particolari tutti ad essa attinenti, gli abiti e le
loro varietà, il celibato, e lavori, le occupazioni, gli studj
furono subbietto, che a dilungo trattammo, ma che non
lasciano per questo di essere vere e proprie esseniche
pratiche. Per che allora piuttosto che adesso ne facemmo
menzione? Perchè meglio tra gli istituti annoverati
che tra le pratiche? Io già ve lo dissi, perchè non
solo mere e nude pratiche son esse, ma vere e proprie
istituzioni, ma elementi integrali della essenica esistenza,
e perciò tra le istituzioni le abbiam collocate. Di queste<span class="pagenum"><a name="Page_447" id="Page_447">[447]</a></span>
dunque più non si parli, e sol di quelle si faccia menzione
che questo carattere non ci offrono organico, fondamentale.</p>

<p>E prima, la nettezza, la proprietà.&mdash;Era essa, dice
Giuseppe, studio precipuo dei nostri Esseni; e ad essa
particolarmente miravano nel sodisfare ai naturali bisogni.
Noi siamo in pien Mosaismo, quando Moisè raccomanda
di tener sgombro il campo di ogni immondizia,
quando vuole che niuna traccia rimanga alla luce del
sole, delle impurità corporali, quando, ciò che più monta,
la scrittura designa l’atto vilissimo con una parola
che dipinge l’attitudine stessa che prendevano i decentissimi
Esseni, quando lo chiama <i>Cuoprimento di piede,
leassek et raglau</i>, non fanno altro e Scrittura e Mosè
che preludere alla rigida <i>proprietà</i> o decenza dei nostri
Asceti. Ma che direte quando vedrete, siccome è proprio
di ogni idea primitiva, radicarsi l’elogio, il dovere della
proprietà, in una parlante e bellissima sinonimia? Vi è
una parola nella lingua ebraica che attesta quale idea
nobile elevatissima si formassero i primi suoi parlatori
della proprietà corporale, e questa parola è <i>Nachi</i>. Nachi
in ebraico vuol dir certo <i>proprio</i>, <i>netto</i>, <i>decente</i>, ma
sapete che altra idea eziandio vi si acchiude? L’idea di
una nettezza ben altrimenti superlativa, l’idea di purità,
d’innocenza, di morale irreprensibilità. Avvi forse lingua
che offra fenomeno così fatto? Or che diremo dei nostri
dottori? I quali s’ebbero in pregio la proprietà corporale;
lo dicano quei placiti infiniti che si leggono nei loro volumi,
e per tutti lo dicano quei due eloquentissimi testi
che vado ad esporvi.&mdash;È l’uno quel tratto curiosissimo
del Medrasc ove traendo partito dagli usi contemporanei,
dalla custodia gelosissima che si faceva su per le
piazze, delle imagini, delle statue, dei ritratti dei Cesari,
conclude <i>a fortiori</i>, quanto più ragionevolmente si debba<span class="pagenum"><a name="Page_448" id="Page_448">[448]</a></span>
il corpo nostro serbare netto, proprio, decoroso, poichè
il nome pure meritossi d’imagine e similitudine di
benaltro Augusto, di Dio sempiterno. Ma se il passo,
esso citato, è ammirabile per leggiadro confronto, per
storiche allusioni, per un <i>sapore</i> di <i>contemporaneità</i>
che solletica piacevolmente, quanto l’altro non sovrasta
per più speciale attinenza coi nostri Esseni? Spero che
non l’avrete obliato. Vi è in fondo al <i>Talmud</i> di <i>Sotà</i>
un frammento preziosissimo per questa storia che
porta il nome di Barraità, di <i>R. Pinechas Ben Jair</i>. In
questa <i>Barraità</i> non è frase, non parola che non interessi,
e grandemente, il nostro istituto. E in parte lo vedeste
voi stessi quando vi additai in quella scala, che tale è
veramente, di morale perfezione, il Hasidut (che è lo
stato in cui vissero i nostri Esseni) occupare quasi la
cima di quella morale gerarchia, e condurre immediatamente
al Ruah acodes o <i>Spirito Santo</i>, che è quasi la
transumanazione dell’anima umana, mentre vive nel
corpo. Or bene: il primo grado di quella mistica scala,
la porta quasi che mena alle aule celesti, è appunto la
virtù che ora ci occupa, la <i>proprietà</i>. E se a questo aggiungete
il nome che porta in fronte scritto la citata
<i>Barraità</i>, quel nome che tanto dice di R. Pinechas Ben
Jair, il suocero amatissimo di R. Simone Ben Johai
principe dei Cabbalisti e Cabbalista egli stesso, e dei più
insigni come si vede nello <i>Zoar</i>; se aggiungete le altre
non meno belle analogie discorse in altre lezioni, ei non
sarà senza grande ammaestramento che la proprietà,
virtù tanto Essenica per eccellenza, forma quasi il vestibolo
per cui si entra nelle più segrete parti del grande
edifizio. Ma i dottori non si limitarono a predicare e celebrare
la <i>proprietà</i> in modo generalissimo:&mdash;la loro
mente così alta non sdegnò scendere basso, molto basso;
e le più minute applicazioni studiare, e tutto prescrivere<span class="pagenum"><a name="Page_449" id="Page_449">[449]</a></span>
determinare nella vita dell’uomo la <i>proprietà</i> consentanea.<a name="FNanchor_91_91" id="FNanchor_91_91"></a><a href="#Footnote_91_91" class="fnanchor">[91]</a></p>

<p>Ma Giuseppe un’altra minuzia ci ha pure conservata
della essenica vita, che ha certo il suo pregio.
Quando noi ragionavamo dei superstiti simboli dell’<i>Essenato</i>,
di quelle forme a così dire oggi vuote di senso, ma
ove il pensiero essenico si era una volta rinchiuso, voi
lo ricordate certamente, noi facevamo allora menzione
di quel principio di antagonismo, che gli Esseni esprimevano
coi nomi di <i>destra</i> e <i>sinistra</i>, la prima chiamando
fausta e buona, l’altra rea e veramente <i>sinistra</i>;
nè posso qui tacere, giacchè l’omisi a suo luogo, che
questo antagonismo venivano eziandio esprimendo talvolta
coi nomi di giorno e di notte, simbolo se altro fu
mai cabbalistico per eccellenza, come fa fede la celebre
dualità o <i>Sigezie</i> che il nome reca appo i mistici di
<i>Giorno</i> e di <i>Notte</i>, <i>Middat iom umiddat lailà</i>. Or bene:
quando di <i>Destra</i> e <i>Sinistra</i> favellava, io vi dissi allora
che una pratica essenica da quel principio s’ingenerava,
e di cui a luogo suo ne avrei tenuto proposito.
Questo luogo è il presente, e la pratica essenica, onde
si parla, ci offre nuova occasione di ammirare lo spirito
e gli atti uniformi di due scuole che furon sin’oggi credute
diverse, e che l’esperienza e l’esame intrapreso
perpetuamente identifica. Quando Giuseppe ci parla del
rispetto che gli Esseni avevano per la destra, quando
dice che si astenevano dallo sputare da quel lato, fu nessuno
che sospettasse le analogie bibliche e farisaiche?
Delle prime non dirò, che troppo più lungi ci condurrebbero
che non vorremmo. Ma come tacere delle altre?
E se pure tacere volessi di quei tanti infiniti casi, in cui
negli atti di religione la <i>destra</i> vantò il primato, come
tacere del caso in termini da Giuseppe accennato? Chè
tale esiste veramente, e per perfetta medesimezza ammirabile<span class="pagenum"><a name="Page_450" id="Page_450">[450]</a></span>
nelle pratiche farisaiche. Pei dottori, pei Farisei lo
sputare, specialmente nella preghiera, se è concesso di
<i>dietro</i>, se è concesso a <i>sinistra</i> non è concesso a <i>destra</i>;
e il divieto più che non si crede antico muove non solo
dai più <i>antichi Trattatisti</i>, quali sono <i>Maran</i> e <i>Muram</i>,
ma vanta esplicita menzione nel <i>Jeruscialmi</i>, che è quanto
dire nel più antico dei due Talmud. Ma il rispetto alla
destra non finiva con questo e Giuseppe stesso ce lo
ammonisce. Reputavasi, ei dice, grande increanza porsi
in mezzo o a destra dei lor maggiori. E quest’uso, perpetuatosi
fino a noi, ha antica e manifesta sanzione
nel Galateo dei dottori. Per essi, tre che vadan per via,
in mezzo si ponga il maestro, a destra il maggiore, a sinistra
il minore. E non solo il consiglio non potrebb’essere
più perentorio, ma il titolo con cui infamano chi lo
prevarichi, conferma, se è possibile, l’indole essenica di
tal prescritto.&mdash;Chi procede, dicono altrove, a diritta del
suo maestro, è Bur. Ora che cosa è Bur? Noi il chiedemmo
altra volta, e la risposta ci venne eloquente da
un frammento d’Abot.&mdash;È l’opposto di <i>Jerè ket</i>; e
<i>Jerè ket</i>, e questo non meno ci fu fatto palese, è il primo
grado che all’altro più eccelso mena di <i>Hassid</i>.</p>

<p>Ma le cose discorse finora debbono cedere il luogo
a considerazioni di gran lunga più rilevanti. Il silenzio
essenico, il silenzio imposto ai suoi membri come dovere
sociale, è più che un uso, più che una consuetudine; e
non poco ristetti dubbioso se tra le istituzioni meglio
che fra le pratiche non avessi dovuto annoverarlo. Dovunque
però collocare si voglia, non si potrebbe disconoscerne
la importanza; basta ricordarsi ciò che disse
Giuseppe. Quando Flavio, porgendo ai Pagani una imagine
delle sètte ebraiche, diceva gli Esseni <i>i Pitagorici
dell’Ebraismo</i>, diceva una breve parola: ma quanto
eloquente! Noi abbiamo le mille volte veduta l’asserzione<span class="pagenum"><a name="Page_451" id="Page_451">[451]</a></span>
flaviana alla prova, noi la vediamo anch’oggi a
proposito del <i>silenzio</i>, e sempre vera e sempre confermata
dai fatti. L’istituto dei <i>Pitagorici</i> è celebre per la
virtù del silenzio comandata ai suoi membri, ed a niuno
meglio, a parer mio, se ne addice la pratica, siccome
quello che, a somiglianza delle consorterie sacerdotali
antiche di Oriente e di Occidente, serbò sempre inalterate
le fattezze ieratiche tradizionali, religiose per eccellenza,
che in parte ma meno profonde si trasfusero nei
sistemi susseguenti dei Platonici, e degli Stoici antichi
e moderni. Ma se <i>Pitagorici</i> erano gli Esseni, al dire
di Giuseppe, <i>Pitagorici</i>, erano a detta sua, <i>dell’Ebraismo</i>,
ed è in questo, ed è nelle viscere dell’Ebraismo,
nella sua storia, nelle sue idee, nei suoi dottori che dobbiamo
investigare le origini del lor <i>silenzio</i>, e tanto più
imperiosamente a noi ne corre strettissimo l’obbligo, siccome
quelli che abbiamo incessantemente proclamata la
identità generale di Esseni e di Farisei, e quella specialissimamente
di Esseni e di Cabbalisti.&mdash;La storia
ebraica consta di tre grandi momenti&mdash;<i>Bibbia, Dottori
esoterici e Cabbalisti</i>; ed è in tutti che noi dobbiamo
cercare le segrete radici del <i>Silenzio</i> dell’Essenato. La
Bibbia è il tesoro del pensiero antico nazionale dell’Ebraismo,
ed è appunto siccome tesoro che solo nelle
parti più ascose, nelle segrete profondità della lingua,
nei misteri della grammatica, nella genesi ideologica
delle idee nazionali, che tu trovi, ardisco dire, tutta la
successiva esplicazione della dogmatica ebraica, e come
mi è avvenuto non poche volte di avvertire, anche i riti
e le leggi tradizionali. Ora la lingua ebraica porge colla
sola denominazione del <i>Silenzio</i> una idea che si trova
poi espressa, formulata nelle opere dei Rabbini; e cosa
veramente ammirabile, senza che gli stessi Rabbini vadano
minimamente consapevoli del possente ausilio; e<span class="pagenum"><a name="Page_452" id="Page_452">[452]</a></span>
nemmeno che sappiano lo affratellarsi delle due idee in
seno al vocabolo sinonimo; prova, se altra fu mai, della
ingenuità e schiettezza e autorità della parola tradizionale.
Io potrei sin da ora additare il vocabolo in discorso,
ed insieme scendere come si fa negli scavi scientifici al
lume di una critica sagace nelle più profonde sue viscere;
ma a costo di stancare la pazienza, ne differisco
l’enunciazione sino a tanto che le cose che ho a dire
ne facciano più innegabile, e il senso e le conseguenze
che ne deduco.</p>

<p>Ma oltre il vocabolo in discorso, Salomone celebra
la virtù del Silenzio.&mdash;Oltre alcune idee, disseminate
nei proverbi, l’<i>Ecclesiastico</i> par che preluda a quel dettato
che corse famosissimo per le contrade di Europa, e
che suona <i>parum de Principe, nihil de Deo</i>. Salomone
però è più discreto, ei vuole che poco se ne favelli. Non
ti affrettare a pronunciare sentenza intorno a Dio, perchè
Dio è in cielo, e tu sei sulla terra; però sieno poche
le tue parole. Ma quanto ingiusto sarebbe confondere il
suo consiglio col proverbio rammemorato, e quanto più
ingiusto confonderlo con quell’ipocrita e vile e codardo
e irreligioso silenzio sulle cose divine, che molti
predicano, non solo savio e prudente consiglio, ma anche
per colmo di sacrilegio, religioso dovere! Questa
specie spuria, vigliacca, degenere di <i>Silenzio</i> non è ebraica.
Ella è propria di quelle <i>Fedi</i> le quali, inalzandosi
sulle rovine della ragione, non trovano nè trovar possono
salute che nel silenzio, che nel mutismo della ragione;
di quei dogmi che esigono, che predicano la <i>fede cieca</i>,
termine assurdo, contraditorio, sconosciuto nell’Ebraismo,
il quale nè comprende, e nè pure il potrebbe, in
qual modo la fede che vuol dire <i>consenso dell’intelletto</i>,
e quindi <i>razionale</i>, possa essere al tempo istesso <i>cieca</i>,
che è quanto dire <i>irrazionale</i>. Ella è propria di quei<span class="pagenum"><a name="Page_453" id="Page_453">[453]</a></span>
tempi, di quelle età infelici in cui la ragione fuorviata
dichiara guerra alla fonte d’ogni ragione, a Dio eterno;
ai tempi di <i>Voltaire</i>, di <i>Diderot</i>, di <i>Holback</i>, e quindi
scusabile in qualche modo, almeno nei timidi intelletti,
nel secolo che ci ha preceduto; e quindi scusabile ancora
nella bocca di quell’animo più intemerato che fu
Salomone Fiorentino. Il quale ben fece ad essere così
ricco come lo narra la fama di preziose virtù, di pietà
ingenua semplice veracissima, di costumi specchiati, di
probità senza pari, per fare almeno ai posteri obliare che
ei fu autore di quell’assurda, vile, blasfematrice sentenza
che suona, <i>adora e taci</i>. Ah! in quell’istante Fiorentino
non fu ebreo, se pure non vuolsi a sua discolpa allegare
che ei fece virtù in quell’istante di una dura necessità,
non potendo libera, irrefrenata muovere la lingua contro
di quello che lo spingea a battaglia. Ma ebreo, almeno
nell’espressione, non fu. Non fu interprete veridico dell’<i>Ecclesiastico</i>,
perchè solo le umane speculazioni l’<i>Ecclesiastico</i>
interdice, e quelle temerarie e folli irruzioni
nei campi del <i>Divino</i>, che la ragione tenta tal fiata
senza guida, senza norma, senza la stella polare della
parola rivelata; siccome appunto l’indole dell’opera e le
idee tutte che entrano nell’<i>Ecclesiaste</i> mirano, com’è
noto, a sfiduciare la mente umana nelle sue proprie ingenite
forze, e ad ispirare uno scetticismo salutare che
può senza fallo paragonarsi a quella specie di scetticismo
religioso che professarono Biagio Pascal e Michele Montaigne.
Non fu consentaneo allo spirito dei dottori che se
il silenzio levano al cielo, e questo è il punto ove volevamo
venire, egli è il silenzio delle cose vane, terrene,
puramente mondane; egli è quello di cui intesero quando
dissero: <i>Mà ummanutò scel adem baolam azzè iassim
azmò cheillem</i>, non quello che eccettuarono in termini
apertissimi quando aggiunsero: <i>Jakol af ledibrè torà<span class="pagenum"><a name="Page_454" id="Page_454">[454]</a></span>
chen, talmud lomar teddaberun</i>; egli è quello a cui accennarono
quando dissero ogni parola che esca dal labro
dell’uomo un’eco avere nello eterno ed ogni pensiero
aspirare, e come il fuoco secondo gli antichi, come vuole
la sua natura alle cose del cielo, egli è quello che un
dottore in Abot (notate luogo acconcissimo alle esseniche
memorie, siccome quello che <i>codice</i> udimmo altravolta
chiamato <i>dei hasidim</i>) proclama, dopo la lunga
sua esperienza e conversazione farisaica, il farmaco più
salutare, frase se altra fu mai opportuna al genio medico,
terapeutico; come anche questo vedemmo dell’antico
istituto, egli è il silenzio che nel medesimo <i>Abot</i>,
notate indizio sopra indizio, un gran dottore R. <i>Achibà</i>,
che per colmo di maraviglia è dottore insigne dei Cabbalisti,
ed uno dei quattro visitatori del mistico giardino,
egli è il silenzio che ivi è detto&mdash;siepe e riparo alla scienza&mdash;non
antidoto e spegnitoio, come altri vorrebbe farne,
e di cui bellamente interpretando, ce ne porge circoscrivendolo
una idea adeguata il Bartenora, dicendolo silenzio
sì ma solo delle cose mondane <i>bedibrè aresciut</i>; ed
egli è quello infine che i dottori consigliavano agli esordienti,
come appunto i Pitagorici lo consigliavano dicendo
<i>Asket, as veahar eah Kattet</i>. Silenzio tutto, come
vedeste, di cose, di bisogni, d’interessi, di avvenimenti, di
pensieri mondani, non di bisogni, d’interessi, di pensieri
comunque morali scientifici dottrinali teologici e per
tutto dire religiosi. Nei quali beni lungi d’imporre un
codardo mutismo, vuoi per raffinata superstizione, vuoi
per timidezza di cuore, lasciarono libero il pensiero e
libera la parola purchè i semiti non travalichi della rivelazione,
e tanto liberi lasciarono e l’uno e l’altro, e
tanto profondo scolpirono l’abito di libertà nell’animo
del nostro popolo, che un bel giorno questo si è creduto
potere in piena sicurtà di coscienza-dogmatizzare a sua<span class="pagenum"><a name="Page_455" id="Page_455">[455]</a></span>
posta, e purchè il corpo assoggettasse ai precetti di Dio,
scotere impunemente lo spirito, foggiarsi dogma come
Parigi si foggia i suoi figurini; e questa libertà dissero
non solo filosofica, ma religiosa e sopratutto, vedete pregio
che ignoravamo! privilegio tutto proprio ed esclusivo
di nostra fede. Noi abbiamo posto il dito sopra una cangrena
terribile che consuma e rode la vita superstite in
Israele, e se questo il luogo fosse di chiamare com’Elia
i falsi Profeti alla prova, fossero presi costoro come gli
antichi a centinaia, mandassero pure grida come gli antichi
forsennate, il fuoco celeste non sarebbe per loro.
Ma l’anarchia dogmatica, a cui pretendono costoro,
prova una cosa, e i miseri non se n’addanno; prova che
la libertà è passata per quella via.&mdash;Come le ceneri che
attestano la preesistenza del fuoco,&mdash;come il corpo esanime
fa fede che vi abitò uno spirto immortale, così
l’anarchia presente fa fede dell’antica libertà. E quale
libertà! Pei dottori, il dettato che udiste poc’anzi <i>Parum
de principe, nihil de Deo</i>, se sarebbe stato nella prima
sua parte un consiglio di prudenza, saria stato senza
meno nella seconda un consiglio d’inferno&mdash;pel quale
solo disse Dante <i>luogo d’ogni luce muto</i>, e la parola è
luce del Mondo.&mdash;Per essi nella sfera vasta, vastissima
della Bibbia e della tradizione, la parola umana, è giusta,
legittima anzi regina e sovrana, e se gli imposero silenzio,
come vedeste, nelle mondane faccende, ei fu fra le
altre cagioni perchè non un atomo spendesse delle sue
forze che non fosse per Dio, nè vollero che pel mondo
molto tacesse se non per che di Dio e della fede sua
molto parlasse.&mdash;In quella sfera se i dottori rifar dovessero
il verso di <i>Fiorentino</i>, se crear dovessero un grido,
una parola d’ordine, come si dice, non sarebbe <i>adora e
taci</i>, ma <i>adora e parla</i>. In quella sfera la libertà è santa
intangibile, anzi a Dio carissima anco nei suoi voli audaci,<span class="pagenum"><a name="Page_456" id="Page_456">[456]</a></span>
anche allora che ignara, come dice Omero, della
lingua degli Dei, ne strazia le forme e le locuzioni bellissime,
vale a dire quando erra involontaria, quando
merita di essere <i>molto perdonata perchè molto ha amato</i>.
Allora dicono i dottori, Iddio non solo perdona, ma
infinito amore lo prende per quell’anima che balbetta il
suo verbo immortale in quella guisa che un padre non
rifinisce di baciare e ribaciare il piccioletto figliuolo
quando le prime voci emettendo sciupa le forme del linguaggio
nativo. <i>Vediglò alai aabà</i>. Nè altrimenti avviene
allora che agli spiriti audaci ai quali disse il mondo sorridere
sempre benigna fortuna ed amore, ed a cui dicono
i dottori sorridere non meno Dio verace fortuna e
primo amore. Noi abbiamo veduto il <i>Silenzio</i> essenico
approvato, predicato dai Farisei in teoria. In quest’altra
Lezione lo vedremo in pratica.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_457" id="Page_457">[457]</a></span></p>

<div class="chapter">

<h2 class="p4">LEZIONE TRENTESIMAQUINTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Trovare le idee, i costumi degli Esseni conformi
alle idee bibliche e, ciò che più monta, ai costumi, alle
idee farisaiche, trovare come trovato abbiamo nell’ultima
Lezione il <i>Silenzio</i> essenico in quei Farisei d’onde trasse,
a parer mio, l’Essenato l’origine, egli è certo assai per
la storia dello Istituto, è poco per noi che nel Farisato
medesimo abbiamo specialmente identificato i nostri Esseni
con quella parte di Farisei che si chiamano <i>Cabbalisti</i>.
Se il nostro sistema non è bugiardo, le analogie
tra le due scuole dovrebbero, nè meno esplicite apparire
nè men numerose. Se <i>Esseni</i> e <i>Cabbalisti</i> sono tutt’uno,
gli ultimi non meno che i primi deono avere come squisita
virtù proclamato il <i>Silenzio</i>. E proclamato l’hanno
quanto basta a darci piena, assoluta ragione. E tanto
iterati e diffusi ne sono gli elogi, i pregi, le utili conseguenze,
che io farei opera interminabile se qui tutti volessi
i testi riprodurre che negli antichi e nei moderni
libri del Cabbalismo parlano in favor del <i>Silenzio</i>. Pegli
uni come per gli altri due sono gli atti dell’umana generazione,
corrispondenti alla doppia natura dell’uomo, la
<i>Parola</i> ed il <i>Coito</i>, il germe spermatico ed il germe ideale,
la concezione della carne e la concezione dello spirito,
ambo unificati nelle lingue moderne, nella parola <i>Concetto</i>,
ambo, e ciò che è più ammirabile, confusi, identificati<span class="pagenum"><a name="Page_458" id="Page_458">[458]</a></span>
nelle parole <i>Jadagh</i>, <i>Pensiero</i> e <i>Coito</i>.&mdash;Generazione
di carne e generazione di spirito e quindi dal seno istesso
della lingua ebraica, intera e splendida sprigionasi la
teoria cabbalistica.<a name="FNanchor_92_92" id="FNanchor_92_92"></a><a href="#Footnote_92_92" class="fnanchor">[92]</a> Per essa due sono i segni dell’alleanza,
due i patti, due gli organi fecondatori, il <i>Berit
allascion</i> e il <i>Berit amaor</i>, ambi porgenti vana e colpevole
ridondanza, ambi recanti da natura prepuzio, come
stupendamente accenna la Scrittura medesima nel <i>Aral
Sefataim</i>, ambi suscettibili di emendazione e circoncisione;
anzi, notate meraviglioso riscontro, ambidue
chiamati nel loro stato perfetto con una sola parola che
suona <i>milla</i>, quasi dicesse la <i>Corretta</i>, la <i>Circoncisa</i>, nulla
ostando la più lieve o più grave pronunzia, perchè ambidue
unificati gramaticalmente in una sola radice, perchè
d’ambi dicono i Lessici tedeschi <i>Fortasse Malat idem
facit quae mul abscindere</i>: e noi possiam dire dopo le
cose discorse senza <i>forse</i>, senza <i>fortasse</i>, e perchè finalmente
l’organo della parola e l’organo della generazione
oltre essere unificate nelle antiche pagane rappresentazioni
del <i>Fallo</i>, parola generatrice, sono manifestamente
adombrate nella prima <i>Misnà</i> dell’antichissimo Sefer Jezirà,
ove sono posti in armonico contrapposto, il <i>Milat
alascion</i> e il <i>Milat amaor</i>, nella quale iterazione della
parola <i>Milat</i> volle senza meno l’antichissimo autore accennare
a quella comunanza di espressione, quella di cui
adesso parliamo. Ed ambi, sommessi a gelosa custodia,
tanto che pei Cabbalisti non meno è colpevole chi la
parola invano disperde, che chi spreca inutilmente il
<i>liquor seminale</i>, ambi sendo egualmente colpevoli di
fallita generazione, che è mira suprema di natura, nel
mondo dei corpi come nel mondo delle idee; nè qui
certo avrebbero fine le bellissime analogie se a talento
mio potessi nell’argomento spaziare. Non tacerei di
quell’aureo riscontro che ci porge tra le altre la Mitologia<span class="pagenum"><a name="Page_459" id="Page_459">[459]</a></span>
dei Greci in Mercurio Dio della parola e del <i>Fallo</i>
fecondatore, che Cicerone chiama per ciò stesso <i>itifallico</i>,
e ch’era adorato in Samotracia, in Beozia, nell’Attica,
e nel Peloponneso, identico all’Erme itifallico dei
Pelasgi, rappresentato nell’Attica e nell’Arcadia col
simbolo del <i>Fallo</i> che Creuzer crede identico a <i>Pane</i>
suo figlio (di cui tutti sanno l’officio e i simboli fecondatori),
e ch’egli chiama <i>principe de fécondité et source
de toute vie, de la vie physique et animale aussi bien
que de la vie intellectuelle!</i> (Religions des Antiq.
Hermes, in Mercur. 676.) Ma perchè troppo è per sè
l’argomento fecondo, di queste come di altri non men
leggiadri relievi, si taccia per lo migliore.</p>

<p>Ma i Cabbalisti parlano di una virtù del <i>Silenzio</i>,
che troppo parmi accennare al carattere dottrinale degli
<i>Esseni</i>, dei <i>Pitagorici</i>, perchè io possa senza colpa tacerla.
È l’efficacia che gli assegnano al conseguimento
dei misteri divini; è l’economia delle forze intellettuali
serbate tutte alla contemplazione di quegli altissimi veri;
è lo accesso che forzano col loro concentramento nelle
parti più recondite della scienza religiosa; è insomma
una sublimazione straordinaria dell’Intelletto, parole son
queste del R. Loria. <i>Umittenaè assagat akokma scezarih
lemaet beddiburò velistok col mà sceiuhal chedè
scelò leozi sikà betelà</i>. La quale virtù del <i>Silenzio</i>, dicono
essi, può giungere sino alla fruizione dello <i>Spirito
Santo</i>, sino a quel grado di <i>Ispirazione</i> che è <i>Ruak
Acodes</i>, sino a rapire la mente in quella regione beatissima
della scienza divina in cui la mente non ode, nè
vede, nè sente più nulla, o per dir meglio sente ed ode
il silenzio, la quiete, la pace, che sono proprie di quelle
attitudini dove l’anima resta assorbita in estasi soavissima
al santuario del silenzio della <i>Mahasabà</i>, della suprema
<i>Kokmà</i>, dove tutta la scienza dell’uomo si risolve<span class="pagenum"><a name="Page_460" id="Page_460">[460]</a></span>
in una grande ma soavissima interrogazione, e dove al
<i>Mi</i> (chi?) infinito che l’anima manda in uno slancio
d’amore, non s’ode che un’eco eterna che replica <i>Mi</i>,
come l’unico obbietto omai conoscibile.<a name="FNanchor_93_93" id="FNanchor_93_93"></a><a href="#Footnote_93_93" class="fnanchor">[93]</a>&mdash;Ed a chi
vera e santa non credesse la teologia dei Cabbalisti e
che pure nel giro si rimangono dell’Ebraismo, la Bibbia
si leverebbe, e insegnando loro ciò che i Cabbalisti insegnano:
Uomini, gli griderebbe, di poca fede, venite e
vedete. Vedete il Silenzio indicatore della presenza di
Dio.&mdash;Nella poeticissima e profondissima ad un tempo
visione di Elia, in cui il <i>vento</i>, il <i>fuoco</i>, il <i>tremoto</i>, non
sono che precursori del Nume che s’avvicina, che esteriori
vestiboli del riposto Sacrario, e solo nel Silenzio,
anzi per antitesi maravigliosa, nella voce del Silenzio <i>col
demama</i> stare la maestà dell’Eterno, la essenza di Dio,
appunto come il Silenzio dicono i Cabbalisti stare in cima
alla scala delle cognizioni celesti. Vedete la intima identità,
dai Cabbalisti ravvisata, fra la scienza ultima estatica,
intuitiva e il Silenzio, sola condegna espressione di
quella nella lingua stessa dei Profeti, nell’idioma antico
d’Israel, siccome quello che è semenzajo, come non mi
stanco di dire, delle antiche credenze dell’Ebraismo. Ora
nell’idioma ebraico v’è una parola, e questa parola è
<i>Haras</i>, e Haras, ammirate la forza del vero, è radice significante
in pari modo <i>Silenzio</i> e <i>saper magistrale</i>, <i>tacere</i>
e <i>meditare</i>. <i>Pensiero</i> e <i>Silenzio</i>, perchè il pensiero per
eccellenza è tacito e silente, e perchè come udite dai
Cabbalisti, la sede del Silenzio è altresì sede della <i>Mahasciabà</i>
e della suprema <i>Kokmà</i>.</p>

<p>Ma la pratica farisaica, ed è tempo che ne parliamo,
attesta in modo ben altrimenti eloquente la identità
che non cessammo di propugnare tra le due scuole,
e ciò che tornerà di gran lunga più rilevante, la identità
specifica peculiare fra Cabbalisti ed Esseni. Obliamo per<span class="pagenum"><a name="Page_461" id="Page_461">[461]</a></span>
un istante la Storia e domandiamo a noi stessi: Se il
nostro sistema non è bugiardo, se i dottori Cabbalisti
del Talmud sono veramente, come crediamo, i medesimi
<i>Esseni</i>, che cosa dovrebbe mostrare la Storia? La Storia,
in mezzo alla gran corrente del <i>Farisato</i>, dovrebbe mostrare,
come ci mostra natura in alcuni vastissimi mari,
una corrente secondaria, distinta, particolare, che segue
inalterata sua via, in mezzo a mille correnti paralelle o
traverse, e in questa corrente mostrar dovrebbe non solo
i caratteri del Cabbalismo Talmudico, è questa impreteribile
condizione, ma per finire di persuaderci, anche
la pratica del <i>Silenzio</i> distinta, costante, particolare e
pressochè esclusiva in questa istessa corrente. Noi abbiamo
formato un voto, abbiamo detto ciò che la mente
più esigente potrebbe chiedere al sistema che abbiamo
adottato. I fatti ci daranno ragione? La Storia dei Farisei
accenna a molti centri, a molte linee, a molte scuole
di dottori diversi, e se tra questi ve ne sono tali che i
caratteri, che i contrassegni ci porgan legittimi incontestabili
della linea del centro, della scuola <i>Farisaico-Cabbalistica</i>,
ella è quella senza meno, che incominciando
coll’antichissima <i>R. Johanan Ben Zaccai</i> e poi con <i>R.
Eliezer Agadol</i>, segue con R. Akibà suo discepolo, continua
con R. Simone Ben Johai discepolo del medesimo
<i>Akibà</i>, e ferma almeno, a quello che io ora mi sappia,
con <i>Rab</i> o <i>R. Abbà</i> scolaro di R. Simone. Ora vi è un
fatto luminoso a cui vano sarebbe chiudere gli occhi, e
questo fatto è la celebrata e particolare virtù in questa
serie di Farisei Cabbalisti, in queste cinque generazioni
di Farisei nell’amore del <i>Silenzio</i>. E chi lo attesta non
è lo <i>Zoar</i>, non è uno dei parziali a quella teosofia, è il
<i>Talmud</i>, quel solo giudice competente fra noi e gli
avversarj del Misticismo.&mdash;Egli è il Talmud in <i>Succà</i> che
narra dello stipite della gran scuola di <i>R. Johanan Ben<span class="pagenum"><a name="Page_462" id="Page_462">[462]</a></span>
Zaccai</i> non aver egli parlato mai parola profana; egli è
il <i>Talmud</i> che pone in bocca al suo discepolo <i>Eliezer</i>
la stessa lode; egli è il Talmud che chiama R. Akibà
<i>Ozar Balum</i>; tesoro chiuso; egli è il <i>Talmud</i> che di
R. Simone Ben Johai dice <i>tohen arbé umozé chimhà</i>,
<i>macina molto e poco espone</i>, vale a dire, <i>molto medita
e poco parla</i>, o come di sè medesimo ei dice nello
stesso Talmud: <i>Figli miei, imparate le mie regole perch’esse
sono</i>&mdash;<i>prelevazione di prelevazione</i>&mdash;vale a
dire, le più elette delle regole di <i>R. Akibà</i>; e se non
è il Talmud che narra la stessa pratica di <i>Rab</i>, perchè,
della teoria niuno di esso più esplicito, è qualche cosa,
oso dire, più del Talmud concludente.&mdash;Voi lo ricordate,
per completare la serie ci manca un anello, ci
manca <i>Rab</i>; e non narrandolo il <i>Talmud</i>, non ammettendo
noi qual parte interessata la deposizione dei <i>Cabbalisti</i>,
non ci resta che una sola possibile autorità, e
questa, grandissima, irrecusabile, gli avversari del Cabbalismo.
Ci accade in questa ricerca, come altre volte
non poche ci era accaduto: che andando in cerca di una
prova, ne abbiamo trovate altre ancora che non cercavamo.&mdash;Ei
fu quando arrivammo alla persona di <i>Rab</i>
che assistemmo al più singolare spettacolo che sin ora
ci si fosse parato dinanzi.&mdash;Trovammo prima diffusa comune
nei posteriori libri la memoria di <i>Rab</i> come celebre
per la virtù del <i>Silenzio</i>, e volendo, siccome è mio
stile, risalire alle fonti, ne chiesi vestigia ai libri talmudici,
ma senza frutto. Allora tenendo una via opposta,
scesi dal Talmud ai succedanei scrittori, e il primo in cui
trovassi menzione del Silenzio di <i>Rab</i>, il primo che mi
fornisse l’ultimo anello della serie farisaico-cabbalistica,
ei fu il più grande avversario del cabbalismo, ei fu <i>Maimonide</i>.
E non solo, come dissi, completa la genealogia
cabbalistica col ritratto di <i>Rab</i>, ma il modo, le frasi con<span class="pagenum"><a name="Page_463" id="Page_463">[463]</a></span>
cui ne favella sono sommamente eloquenti per chi le
intende. Attesta in primo luogo il <i>Silenzio</i> di Rab,
quando scrive nel Comento di Abot: <i>E fu detto per Rab,
discepolo di R. Hijà, che non profferì parola inutile
tutti i giorni di vita sua</i>. Il qual deposto formulato in
<i>Abot</i>, ripetuto e destituito essendo nell’Opera Magna,
nel 2º dei Morali (Deot), come dissi di ogni sanzione
scritta nei libri talmudici, e parendo quindi inesplicabile
al Caro, gli suggeriva ivi stesso queste parole di sorpresa,
d’ignoranza: <i>Ma per quello che a Rab si attiene, non
saprei dire per adesso ove ne sia l’origine</i>. Pure, <i>Maimonide</i>
lo asserì formalmente non solo in due libri diversi,
ma ciò che parrà ancor più rimarchevole, in due
epoche non poco distanti di vita sua, avendo il Comento
intrapreso all’età di 20 anni, e il testo Maimonico a quella
dei trenta.</p>

<p>Ma tutto questo è poco, di fronte a quello che segue,
malgrado la mancanza di sanzione talmudica, malgrado
la rispettosa denegazione del Caro, un altro antico, meno
certo antico di Maimonide, ma più antico del Caro, il
luminare dell’Africa, Ribbi Semhon bar Zemak, nel
Comento ad Abot ripete alla lettera le parole maimoniche
riguardo a Rab, benchè suo stile non sia copiare
servilmente il gran Cordovano, e benchè vada egli distinto
per una solida e smisurata erudizione talmudica. Ma io
dissi che non solo la tradizione estratalmudica rispetto
a Rab si trova in Maimonide, ma che eziandio qualcosa
trovato avremmo soprammercato. E questo è il preambolo
che precede l’asserzione in discorso. E l’epiteto con
cui qualifica gli antichi dottori distinti per la virtù del
Silenzio, è lo appellativo che noi dicemmo storico antichissimo
della scuola degli Esseni, l’appellativo di <i>Hasidim</i>
allorchè non poteva tanto mostrarsi Maimonide avverso
alle dottrine dei Mistici, che ei non soggiacesse<span class="pagenum"><a name="Page_464" id="Page_464">[464]</a></span>
talvolta, come altre fiate eziandio, alla forza del vero, e
non divenisse organo inconsapevole di una verità utile
e preziosa alla causa loro. Noi potremmo dire qui terminato
ciò che a dire avevamo intorno l’essenico silenzio,
trovato, come vedeste, conforme in teoria e in pratica
al silenzio dei Farisei, e dei Farisei Cabbalisti; pure vi
è qualcosa di più, e di più concludente. E se delle cose
dette una sola non resistesse alla prova, ciò che io vado
a dire basterebbe non solo a provare la comun pratica
del silenzio tra Esseni e Farisei, ma formerebbe prova
bella, benchè indiretta, della somma omogeneità di pensieri
e di genio fra il <i>Ben Johai</i> del Talmud, e il gran
dottore del Misticismo. Se io mi illuda, giudicatelo voi.
Voi sapete i dubbi suscitati sulla legittima figliolanza
del Misticismo dalla sacra antica fonte <i>Ben Johai</i>. Sapete
quindi qual valore immenso prezioso abbia per noi ogni
tratto che nel <i>Ben Johai</i> del Talmud ci rivelavano somiglianza
coll’ispiratore del <i>Zoar</i>. Sapete eziandio qual’opera
bella, decisiva, per quanto erculea, sarebbe quella
che facendo astrazione dal <i>Zoar</i> come se non esistesse,
ricomponesse coi soli esclusivi elementi talmudici la
gran figura di R. Simon Ben Johai, e da quel sacro capo
sempre col martello talmudico facesse emergere, come
Pallade bella e armata dalla testa di Giove, il sistema
intero del <i>Zoar</i>, almeno nelle linee sue più preminenti,
opra a cui vorrei volgesse qualcuno il pensiero, poichè
le forze mie piegano non solo sotto il peso dell’opre, ma
persino sotto il peso dei desiderj. Ora, questo desio generalissimo
applicabile a tutte le parti, vuoi teoriche,
vuoi pratiche, del gran sistema, ci è dato vedere adempiuto
in due luoghi d’oro del <i>Jeruscialmi</i>, ove nell’uno
si legge il pensiero, nell’altro la pratica di Ben Johai.
Voi udiste come del santo dottore dicesse il Babilonese:
<i>molto egli meditare, poco favellare</i>. Ora udite come egli<span class="pagenum"><a name="Page_465" id="Page_465">[465]</a></span>
stesso della parola umana sentenziò nel <i>Jeruscialmi</i>. <i>Se
presente io fossi stato presso il Monte Sinai, avrei
chiesto al Signore che altra fosse la bocca con cui uom
parlasse delle cose del mondo&mdash;altra quella con cui
delle cose di Dio</i>. Qual idea della parola! E quanto feconda
anche nelle minime sue parti l’enunciazione! In
primo io veggo tutta la mente ardita taumaturgica del
principe dei Cabbalisti in questo ardito consiglio&mdash;veggo
la teoria massima dei Cabbalisti dell’officio di <i>Concreazione</i>
all’uomo assegnato&mdash;il principio eminentemente
farisaico e cabbalistico della rettificata natura, vale a
dire della emendazione che all’uomo incombe nelle
parti anormali imperfette delle cose create, e da cui trae
origine l’<span class="smcap">Arte</span> nella sua più lata significanza, la quale
non sarebbe pertanto una semplice imitazione di natura,
come vorrebbero i Realisti in Estetica; ma meglio un
ritiramento della natura istessa alle eterne norme del
bello ideale, come vogliono gli Idealisti, e veggo sopratutto
l’idea ch’entro vi sta, come seme racchiusa, che
il Silenzio è l’atto più nobile e naturale per tutto quel
che concerne le cose mortali.</p>

<p>Ma queste cose basti lo accennare, ed il cenno già
troppo grave ne offre materia a pensare perchè di soverchio
ci estendiamo. Questo solo non tacerò; quando lessi
il voto che formava R. Simone Ben Johai delle due bocche,
sovvenivami in quel punto, non di un voto, ma di
un presagio che fece Fourier. Fourier, che tante cose
predisse in avvenire, diverse da quelle che oggi vediamo
in natura, disse fra le altre, come natura avrebbe un
giorno pagato un antichissimo debito che aveva coll’uomo
contratto, dandogli un occhio di dietro come
ben due ne aveva davanti, e che tanto dovrà tornargli
in acconcio per cansare i pericoli che lo minacciano di
dietro eziandio: io non so quanto valga il presagio di<span class="pagenum"><a name="Page_466" id="Page_466">[466]</a></span>
Fourier, ma il voto, il rammarico di R. Simone Ben
Johai suona ben altrimenti nobile e grande.</p>

<p>Ma io dissi come non solo la teoria ne porgesse del
Silenzio il Jeruscialmi sulle labbra del gran Maestro,
ma ben anco la pratica. E la pratica splendida emerge
da quel fatto ivi stesso narrato, quando il signor Dottore
considerando, specialmente nel sabato, quanto indegna
e servil opra fosse ogni discorso profano, pregava silenzio
ai domestici, e perfino alla madre sua, fatto più che
non credesi significante, non solo per lo studio che ci
preoccupa e con cui chiare si vedono le attinenze, ma
ancora perchè mi offriva, già sono molti anni, l’unico
mezzo che io trovassi a spiegarmi quel concetto, quella
dipintura maninconiosa che del sabato ebraico fecero i
Poeti latini, mentre tutto pare per contro spirare festa,
spirare allegria. Ma anche questo è nuovo campo che
noi rasentiamo e fuggiamo di volo.</p>

<p>Ciò che resta innegabile è la nuova e non meno parlante
analogia, non solo fra la teoria, come veduto abbiamo
nella passata Lezione, ma ancora nella pratica del
Silenzio fra Esseni e Cabbalisti, come abbiamo veduto
nella presente. E comunque questo nuovo amplesso fra
le due scuole si operi in seno al Silenzio, e comunque per
onorare il Silenzio essenico troppo più di parole abbiamo
speso che il nome non tolleri, non meno provata però
ne emerge la suprema identità tra Esseni e Farisei.</p>

<p><span class="pagenum"><a name="Page_467" id="Page_467">[467]</a></span></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_468" id="Page_468">[468]</a></span></p>

<div class="chapter">

<h2 class="p4">LEZIONE TRENTESIMASESTA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Noi dobbiamo ora occuparci degli essenici libri, di
quelli di cui usavano e di quelli da cui s’astenevano, del
numero dei loro pasti, del regolato alternare del mangiare
e digiunare, e infine del sistema dell’imbandire. Io
sarò breve, non già perchè la materia scarseggi, ma piuttosto
perchè troppo di soverchio ne abbonda, e quindi è
mestieri riguadagnare in brevità e speditezza d’esposizione
quel tempo che non si può senza ingiustizia fraudare
ai fatti, ai rilievi interessantissimi onde avremo da
favellare.&mdash;Ma la brevità perchè non torni pregiudicevole,
due esige impreteribili condizioni. Bisogna che sia
chiara, ed a questo m’ingegnerò provvedere. Bisogna poi
che l’attenzione e la perspicacia, l’ingegno degli uditori
ne colmi le lacune, ne svolga i germi, e intenda in un cenno
un pensiero, in un pensiero un argomento, un raziocinio,
in un raziocinio tutte le conseguenze potenzialmente
in quello racchiuse. E questo è officio vostro, a cui non
vorrete venir meno di certo quando più ne urge il bisogno.
E prima dei cibi;&mdash;di quelli onde gli Esseni si
guardavano come da cosa vietata.&mdash;È fama, e voi spesso
l’avrete udito, ed io stesso ne reco ferma credenza, avere
gli Esseni dalle loro mense bandita la <i>carne</i> ed il <i>vino</i>.
E pure se le prove dirette si consultano, se le memorie
e gli espliciti attestati, non vi è cosa forse meno provata<span class="pagenum"><a name="Page_469" id="Page_469">[469]</a></span>
di questa. Se io non erro, egli è San Girolamo pel primo
che favella di questo astenersi da carne e da vino. E Dio
volesse che San Girolamo così parlando si facesse organo
egli stesso di un’opinione, di una tradizione allora
corrente. Avrebbe almeno tutta l’autorità e tutto il critico
valore che può aver San Girolamo. Ma no; sventuratamente
San Girolamo, parlando in questo caso degli
Esseni, accenna a Giuseppe; a Giuseppe, il quale, a detta
di lui, avrebbe quest’uso, quest’astinenza attribuita agli
Esseni nel Trattato ch’ei scrisse contro Apione. Io vel
confesso, non ebbi io stesso la pazienza di scorrere di
nuovo da capo a fondo la non breve <i>Apologia</i> flaviana:
ma autori, ma testimoni gravi, asseriscono formalmente
che questo fatto, questa memoria nel Trattato contro di
Apione, per quanto si cerchi, non si trova. Dovremo perciò
negare e dubitare del fatto? Io credo che non lo dobbiamo.
In primo luogo chi ne assicura che il Trattato contro
di Apione non sia in qualche parte manchevole, che non
sia stato in qualche parte mutilato, che le frasi insomma
da San Girolamo accennate non esistessero, siccome egli
asserisce, negli antichissimi manoscritti? E San Girolamo
è per sè autorevole non poco, autorevole pel
tempo in cui visse non tanto dagli Esseni remoto, che la
contezza veridica se ne potesse alterare; autorevole per
la dimora, il teatro stesso delle esseniche gesta, in <i>Terra
Santa</i>; autorevole poi e in grado eminente per la familiarità,
sto per dire, in cui visse quel Padre coi più
dotti Rabbinici dei tempi suoi, tra i quali scelse maestro
nelle Scritture: e tanto addentro entrò nei pensieri,
nella conoscenza dei dottori contemporanei, che ebbe
fama e meritossi rimproveri da <i>Agostino</i> di <i>giudaizzante</i>.
Taccio poi della intima filosofica convenienza
di quest’uso presso gli Esseni, perchè essendo questo
argomento, come si dice, <i>a priori</i>, può parere a taluno<span class="pagenum"><a name="Page_470" id="Page_470">[470]</a></span>
arbitrario, comunque sia stile dei più grandi storici
dei sistemi supplire alle parti manchevoli coll’analogia
dell’insieme, in quella guisa istessa che in una iscrizione
a metà cancellata dal tempo, si suppliscono le
lettere dileguate coll’ajuto di quelle che precedono e di
quelle che seguono. Ma come tacere dei precedenti biblici
tradizionali, d’onde l’essenico uso può aver germinato,
e che servono eziandio fino a un certo punto di
argomento in favor della sua esistenza? Biblico precedente
io chiamo quell’implicito divieto ad Adamo imposto
da ogni cibo animale, al quale solo si veggono conceduti
i <i>vegetabili</i>, quale alimento, ed al quale primitivo
sistema dietetico possono avere voluto gli <i>Esseni</i> restituirsi,
siccome quello che anteriore al peccato, meglio
pareva loro consentire a quel grado di perfezione a cui
aspirava lo Essenato. Biblico precedente l’astinenza onde
fa fede la tradizione, e fino a un certo segno confermata
dal testo, e dagli Israeliti osservata per lo deserto da ogni
cibo animale che non fosse stato all’altare appressato
qual sacrifizio, attalchè per questo tempo poteva dirsi a
rigore ogni banchetto essere un vero <i>zebah</i>, un sacrifizio.
Biblico precedente l’astinenza da ogni inebriante licore
imposta ai sacerdoti durante il servizio, imposto altresì,
come ricordammo altre volte, a coloro che voti facevano
di <i>Nazirato</i> e Nazirei si appellavano; e biblico precedente
finalmente la storia grande interessante dei Recabiti
di cui abbiamo, non ha guari, mostrato le intime
attinenze col nostro istituto. Tra le quali primeggia l’astinenza,
onde qui si favella; l’astinenza dal <i>vino</i> da
<i>Jonadab</i> recabita imposta a tutta la sua discendenza.
Che sarà poi se dagli esempj biblici trascorriamo ai tradizionali
disposti? I quali il vino vietarono al giudice
prima che sieda <i>pro tribunali</i> a pronunziare giudizio, non
solo nelle criminali ma nelle civili e rituali cause eziandio;<span class="pagenum"><a name="Page_471" id="Page_471">[471]</a></span>
il vino vietavano egualmente a quello che si accinge
alla preghiera, e <i>abominazione</i> quella prece qualificarono
che da una mente scaturisce conturbata dal vino.
Ma i dottori ci offrono un documento ben altrimenti prezioso:
ci offrono memoria non solo di leggi antiche che
a certi offici, a certe situazioni interdicono l’uso del vino,
come vedemmo, ma la memoria ci porgono eziandio di
una <i>sètta</i>, di una <i>scuola</i> la quale, dice il Talmud, non
appena colse al nostro popolo l’estremo esizio, crebbesi
grandemente di seguaci, che l’uso s’interdicevano di
<i>carne</i> e di <i>vino</i>. <i>Misceharab bet ammicdas rabbù paruscim
scellò ehol basar vescellò listot iain nitpal laem
R. Jeosciua veaamar laem</i> ec. E come si chiama questa
sètta in bocca ai dottori? Mirabile a dirsi! Il nome
ella reca appunto di <i>Farisei</i>, e la frase ebraica <i>Rabbù
paruscim</i>, crebbero i Farisei, se bene la intendi, rivela
abbastanza come la esistenza dello istituto risalga
più oltre dell’epoca indicata, e quindi consuona anche
per questo verso colla società degli Esseni la quale, come
i Farisei del Talmud, si asteneva da <i>carne</i> e da <i>vino</i>, com’essa
si reclutava cotidianamente di nuovi membri, e
com’essa finalmente possono dirsi, siccome ad esuberanza
fu per noi continuamente dimostrato, veri e proprj
Farisei.</p>

<p>Ma i dotti indagatori delle sètte vi troveranno altra
cosa eziandio. Vi troveranno ciò che finora fu creduto
impossibile a trovarsi: una memoria, un vestigio, una
abbastanza chiara e manifesta allusione a quell’Essenato
che finora si disse dai talmudisti ignorato; a niuno allor
che io sappia potendo meglio convenire che agli Esseni
in discorso, i caratteri dal Talmud assegnati ai rigidi
Farisei che da carne si astenevano e da vino, come appunto
gli Esseni. E non solo la carne e il vino s’interdicevano,
ma se prestiam fede a Filone che dei più rigidi<span class="pagenum"><a name="Page_472" id="Page_472">[472]</a></span>
dei Terapeuti narra i costumi, un solo pasto facevano in
tutto il giorno, e questo per lo più composto di <i>radiche</i>,
e di <i>pane</i> e <i>sale</i>. E chi a queste parole non lo ricorda;
chi non ricorda il <i>pane</i>, il <i>sale</i> e l’<i>acqua</i> colla misura,
a cui ogni studioso deve starsi contento, secondo i morali
di Abot? E come poi parlante, espressivo, e di nuova analogia
fecondo, l’uso comune necessario del sale negli
essenici prandi. Perocchè ei fu da lungo tempo notato
come costoro tenessero quale inviolabile costumanza lo
accompagnare la imbandigione, il loro pane in ispecie,
con due condimenti indispensabili, il <i>sale</i> e l’<i>issopo</i>,
attalchè la presenza di questi due ingredienti si può stimare
a buon diritto qual pratica obbligatoria seguita
sempre, ed allora segnatamente seguita che solenne si
imbandiva la tavola nei giorni di festa. Ora la importanza
rituaria del sale nelle pratiche nostre, non vi sarà
chi neghi ove sentore abbia alcuno delle nostre leggi.
Ricorderanvi il sale da Mosè comandato qual compagno
indispensabile di ogni sacrifizio, sia pubblico sia privato,
e col pomposo nome fregiato di <i>patto ed alleanza del
Signore</i>. Che dico? a significare elevato quale acconcissimo
simbolo l’alleanza eterna, la legge da Dio sancita,
che appunto col nome vien designata di <i>Patto di sale</i>,
<i>Berit melah</i>. E siccome non tanto quanto altri s’imagina,
distà dalla legge di Dio la primitiva e semiortodossa
gentilità, ricorderravvi altresì e con un senso di maraviglia
a quelle grandi prove ripenserete, che in seno ai
Pagani medesimi non solo l’uso istesso ti rivelano comune
e rispettato, ma il concetto altresì te ne mostrano
riprodotto nella sua interezza. Ripenserete alla così detta
<i>mola salsa</i>, che Eustazio definisce <i>farina di orzo mista
con sale</i>, e di cui si aspergeva la vittima intiera; cerimonia
tanto essenziale ad ogni specie di sacrifizio, che
di essa parlando non temeva Plinio di asserire: <i>Maxime<span class="pagenum"><a name="Page_473" id="Page_473">[473]</a></span>
in sacris intelligitur salis auctoritas; quando nulla
conficiuntur sine mola salsa</i>: parole che suonano quasi
identiche a quelle del <i>Levitico</i>. Ripenserete a Omero, che
non è quasi descrizione di sacrifizio che di questa <i>salagione</i>
non favelli: a Virgilio che nelle <i>Egloghe</i> e nel
4º della <i>Eneide</i> ne fa esplicita menzione il testo, che da
<i>mola salsa</i> deriva il vocabolo <i>Immolatio</i>, tanto stimavasi
questa cerimonia essenziale, da qualificarne come qualifica
<i>Immolatio</i> tutta l’azione del sacrifizio: a Ovidio
nel 1º dei <i>Fasti</i> che alla cerimonia del salare attribuisce
una particolare virtù a render i numi propizj</p>

<p class="ppn6 p1"><i>Ante deos homini quod conciliare valeret<br />
Far erat, et puri lucida mica salis.</i></p>

<p class="pn1">Ma ciò che è più, ma ciò che di molto maggior rilievo è
per noi, ripensar ai Farisei ed ai Cabbalisti,&mdash;ai Farisei,
che nel Talmud rammentano, consacrano l’uso di porre
il sale a mensa; ai <i>Tosafot</i> nel trattato di Berahot, che
sull’opinione raziocinando di alcuno dei talmudisti che
la presenza del sale verrebbe omessa quando il pane
bianco e sano non lo richiegga, voglion essi, i <i>Tosafot</i>, e
concludono impreteribile la presenza del sale, che in
termini apertissimi dicono <i>Sacra</i> e palladio di purità,
<i>leaabir ruach raà</i>, e soprattutto ai Cabbalisti che alle tutte
anzi dette cose lo soscrissero, e sulla necessaria presenza
del sale rincararono eziandio. E non solo da questo lato
si manifestano i Cabbalisti insieme ai Farisei parenti e
consanguinei all’antico <i>Essenato</i>, ma tali pure per un
altro verso si manifestano i Cabbalisti, e tanto più
concludentemente quanto più soli ed esclusivi. E quando?
Quando sul vegetabile presero a ragionare che insieme
al sale udiste accompagnare il pane essenico,
quando ragionarono sull’<i>issopo</i>. Del quale mentre tacciono,
a quanto io mi sappia, i Talmudisti, nè si leggono<span class="pagenum"><a name="Page_474" id="Page_474">[474]</a></span>
per contro certe parole nello <i>Zoar</i>, che non solo la lode
ne contengono, e tale che a dirittura le stesse qualità purificanti
gli comunicano che al sale furono attribuite, ma
che eziandio, e per ciò stesso fanno grandemente dubitare
non forse i Cabbalisti lo stesso uso ne facessero a
mensa, che degli Esseni ci fu narrato, il sale, udiste, fugare
ogni malefizio; e dell’issopo ecco che cosa si legge
nel <i>Zoar</i>:&mdash;<i>L’issopo rimuove ogni spirito malefico, e
lungi ne caccia ogni influsso colla sua virtù salutare.</i>
Ma che dico lo <i>Zoar</i>? Doveva dire la <i>Bibbia</i>; doveva dire
<i>Mosè</i>, che forse in niuno altro argomento più chiaramente
ci apparisce informato dallo spirito medesimo dei
Cabbalisti: nè meglio addimostra che il genio della Bibbia
e dei dottori è unico, medesimo, indivisibile. E quanto
nella Bibbia frequente, raccomandato, solenne l’uso, la
virtù del vegetabile ricordato! Ecco il primo sacrifizio
dagli Ebrei celebrato in Egitto, ed ecco l’<i>Issopo</i>, eccolo
intinto nel sangue dell’agnello, e gli stipiti con esso
contrassegnati ed i battenti delle israelitiche dimore.
Ecco il sacrifizio del lebbroso, ed ecco egualmente l’<i>Issopo</i>.
Ecco il rito della <i>Vacca rossa</i>, e non meno interessante
ecco l’issopo. E non solo è vero che l’<i>issopo</i> spiccava
qual principale disinfettante nei riti biblici, che di
esso fu fatto nelle locuzioni poetiche il simbolo più
espressivo della virtù purificativa, del lavacro spirituale,
della morale disinfezione. Così David penitente quando
esclamava: <i>Purificami con issopo e diverrò mondo</i>.
Quando prova con questa sola eloquentissima allusione,
e la virtù che a quel vegetabile s’attribuiva, sino al
punto di farne simbolo del perdono di Dio, e nel tempo
istesso la perpetuità, la continuazione ai tempi davidici
dei riti, delle leggi mosaiche, in quella forma appunto in
cui si leggono scritti oggi stesso nel Pentateuco.</p>

<p>Ma il pane onde cibavansi gli Esseni, almeno quelli<span class="pagenum"><a name="Page_475" id="Page_475">[475]</a></span>
che abitavano l’Egitto e che si dicevano <i>Terapeuti</i>, merita
che speciale considerazione gli si conceda, grazie a
una singolare circostanza che lo distingueva. Il credereste?
Gli <i>Esseni</i>, quelli in ispecie che si dicevano <i>Terapeuti</i>,
si cibavano giornalmente, regolarmente, di quel
pane stesso onde noi ci nutriamo otto giorni dell’anno,
di pane senza lievito, in una parola, di pane <i>azzimo</i>.&mdash;Io
non istarò a speculare filosofiche teorie: starò contento
ai fatti, ed i fatti parleranno eloquenti abbastanza;
sorgerà la storia patriarcale e dirà come comune alimento
fosse tra i patriarchi il pane azzimo; sorgerà tutto
il levitico, tutta la legislazione sacerdotale, e dirà come
<i>tutti i pani, tranne uno</i>, che sotto qualunque forma e
per qualunque oggetto si offrivano a Dio, e sull’altare e
sulla mensa di preparazione, fossero tutti di <i>pane azzimo</i>;
e il lievito qual abominato presente fosse bandito
severamente dall’altare; dirà ancora come i sacerdoti in
officio non d’altro pane si cibassero ogni giorno che di
azzimo pane, sendo loro nutrimento i pani di proposizione
che toglievansi ogni sabato dalla mensa di Dio;
sorgerà la pratica secolare che ci fa vivere ogni anno per
otto giorni della vita degli Esseni, della vita dei sacerdoti,
e del pane esclusivamente ci nutrisce che stimavasi
solo degno di essere a Dio presentato, del pane azzimo.
E sorgerà in fine lo <i>Zoar</i>.&mdash;Dico il vero. Non fu senza
qualche trepidazione, che io presi a svolgere le pagine
di quel libro, temendo non dovesse nel maggior uopo
venir meno lo storico raffronto, tanto più che niuna memoria
sovvenivanci di simile pratica o teoria nella scuola
dei Cabbalisti. E la pratica non vi era veramente, ma vi
era la <i>teoria</i>. Non vi era la pratica, perciocchè, siccome
ebbi luogo sin da principio di accennarvi, dividevansi gli
<i>Esseni</i> in due ordini distinti, <i>Pratici</i> e <i>Contemplativi</i>,
e i dottori nostri al primo dei due appartenevano, mentre<span class="pagenum"><a name="Page_476" id="Page_476">[476]</a></span>
l’altro figura sì nel libro di <i>Zoar</i>, ma solo in distanza,
e quale maggior raffinamento del medesimo sodalizio,
di cui solo di tratto in tratto vediamo i membri entrare
in scena, quando dal fondo delle loro solitudini passano
qual ombra fugace in mezzo ai loro colleghi della città.
E tra questi più rigidi probabilmente si praticava l’uso
del <i>pane azzimo</i> per cotidiano alimento. Ma ciò che io
non osava sperare, e che pure apparvemi luminoso nel
libro <i>Zoar</i>, si è la <i>teoria</i> mercè la quale in termini
apertissimi si conclude che dovriasi a rigore tutti i giorni
invariabilmente imbandire sulle nostre tavole il pane
azimo. Anzi lo <i>Zoar</i> stupisce, lo <i>Zoar</i> ricerca per qual
motivo quel pane eletto non sia il pane giornaliero di
ogni israelita, e la risposta è tale, che lascia intatto il
principio, anzi che più e più lo conferma, ed oso dire
ancora che il filo preziosissimo ci porge per cui dalla teoria
zoaristica, la parte forse più ascetica dell’Essenato,
scese alla pratica di cui si favella. Lo <i>Zoar</i> risponde, ma
come? con una similitudine. Egli imagina un Re che un
servo suo fedelissimo abbia insignito di un titolo onorando,
e che a questo titolo, a quest’officio vadano annessi
certi <i>segni</i>, certi fregi particolari. Quando dovrà il servo
i gloriosi segni indossare? Certo, ripiglia lo <i>Zoar</i>, che per
quanto a suo talento possa quandochessia rivestirsene,
ciononostante ei non avviene per l’ordinario che la
persona se ne adorni se non nelle grandissime e solennissime
congiunture, quale sarebbe a mo’ di esempio il
giorno anniversario della sua assunzione a tanta dignità.
E pongasi pure, secondo lo <i>Zoar</i>, che il <i>pane azimo</i>,
segno distintivo della nostra elezione, non debbasi, appunto
qual abito peculiare e distinto, indossare se non
nelle grandi, nelle grandissime occasioni. Ma siamo coerenti,
e dal principio deduciamo, se vi piace, sino all’ultima
conseguenza. Chi potrà negare al servo premiato di<span class="pagenum"><a name="Page_477" id="Page_477">[477]</a></span>
recare, se così gli piace, indosso i segni continuamente
della sua dignità? chi potrà negare uno stato di perfezione
religiosa in cui ciò che per altri si fa per breve
tratto di tempo ed a lungo intervallo, si faccia per contro
da chi vive in quello stato, in modo continuo, regolare,
abituale; e ciò ch’è stato eccezionale pegli uni, sia
normale pegli altri? Certo che la conseguenza emerge
chiara e legittima dalla teoria stabilita, e chiara quindi e
legittima emergeva pei più spirituali tra gli Esseni, quel
cibo cotidiano di pane azzimo a cui il resto dei fedeli non
è astretto che per pochissimi giorni.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_478" id="Page_478">[478]</a></span></p>

<div class="chapter">

<h2 class="p4">LEZIONE TRENTESIMASETTIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Che più? Una religione che secondo ogni probabilità
trasse le sue prime ispirazioni dalla società degli
Esseni, che stende oggi i suoi influssi sul mondo civilizzato,
il <i>Cristianesimo</i>, ci offre il più illustre vestigio dell’antica
essenica costumanza esaltata, divinizzata, ed al
grado assunta del più sublime dei sacramenti, nel sacrifizio
dell’<i>Eucaristia</i>. Il pane eucaristico è pane <i>azzimo</i>,
nè potrebbe essere da questo diviso; e per quanto la
storia delle Eresie ci offra memoria delle quistioni a questo
proposito suscitate, ciononstante, l’uso prevalse sempre
conforme alla vetusta pratica degli Esseni.</p>

<p>Tra essi i più austeri tutti i loro giorni trascorrevano
in digiuno, e solo a sera prendevano il loro parchissimo
pasto. Nella quale rigorosa astinenza ebbero a
compagni non solo i più austeri dei Farisei talmudisti,
ma quelli eziandio che del <i>Zoar</i> sono autori od attori.
L’ebbero nei Talmudisti a cui ci si offre ad esempio un
figlio di <i>Rabbinà</i>, del quale si narrano i giorni tutti trascorsi
in digiuno, salvo il giorno della Pentecoste e la
vigilia del giorno d’espiazione. L’ebbero nel <i>Zoar</i> e più
illustri e più numerosi, in tutti quei dottori che si veggono
passare parecchi giorni senza prendere alcun nutrimento,
assorti com’erano in profonde meditazioni, di cui
la storia dell’antica filosofia ci porge esempi non pochi<span class="pagenum"><a name="Page_479" id="Page_479">[479]</a></span>
e tra gli altri di Socrate. Del quale si narra che non
solo, mentre assisteva ad un banchetto, era sì vivamente
colpito da un pensiero che ogni moto perdeva e lungo
tempo immobile perdurava, ma che in mezzo eziandio al
romore dei campi restava dall’uno all’altro mattino immobile
al luogo istesso, e solo i raggi solari gli ricordavan
l’ora della preghiera. Nè qui vuolsi due circostanze della
essenica vita pretermettere perchè più o meno all’ordine,
alle regole della mensa si riferiscono. È la prima
quel divieto che interdiceva agli Esseni ogni specie di
unzione dalla quale si riguardavano come d’abominevole
cosa. Nè la menzione volli di questo divieto disgiunta
dall’argomento presente per una semplicissima
ragione, perchè appunto le unzioni odorifere entravano
tra le generali costumanze dei tempi dopo il pasto conchiuso,
come fra poco vedremo. Ora dobbiamo domandare
a noi stessi. D’onde e perchè questa interdizione
fra gli Esseni?&mdash;Quale l’origine e quale lo spirito; e
quest’ultimo costatato, più agevole, cred’io, scuopriremo
la prima. Lo spirito è l’orrore di ogni mollezza, di ogni
effeminato costume, è quel medesimo che non pochi precetti
informa della legge di Dio, quello che la interdizione
suggeriva onde all’uomo si fa divieto indossare
femminile costume, di radersi i segni della virilità, l’onor
del mento; e non solo come udiste di avvolgersi in ammanto
donnesco, ma di addottare eziandio modi, ed usi,
ed acconciature di donna. Testimone lo specchio proibito
dai Talmudisti, perchè lo specchio a quei tempi era
peculiare costume di femmina, siccome la pagana letteratura
lo attesta, e come in ispecie si vede da Apuleio.
Al quale un suo censore rinfacciando l’uso di quel arnese
troppo a filosofo disdicevole, sclamava meravigliato:
<i>habet speculum philosophus; possedit speculum philosophus</i>.
Ma ciò che più interessa a sapersi, egli è in qual<span class="pagenum"><a name="Page_480" id="Page_480">[480]</a></span>
guisa la pensarono i dottori intorno all’argomento presente,
intorno all’unzione. Si può dire generalmente come i
dottori distinsero in fatto di unzione quelle che dalla
nettezza sono richieste, dalle altre che hanno la mollezza
per consigliera. Le prime ammisero; nè forse, se il tempo
lo concedesse, tornerebbe ingrato rammemorare come
tra queste noverare si debba l’uso dagli stessi Romani
adottato di ungersi dopo il pasto con olj odoriferi, e che
ripetutamente vediamo ricordato nei libri Talmudici. Le
altre che mirano, come dissi, a semplice diletto carnale
interdirono specialmente a coloro che professione fanno
dei sacri studj, pei quali reputarono abominevole il mostrarsi
per le pubbliche vie per profumi olezzanti e per
olj odoriferi, consentendo in questo come in infinite altre
cose colle esseniche osservanze.</p>

<p>Ma io dissi di un’altra circostanza, alla mensa attinente,
e di cui vado a darvi immediatamente contezza,
singolare a dirsi!&mdash;Non vi è pratica dell’essenico istituto,
non è parte della loro istoria che meglio la consanguineità
manifesti tra esso e lo antico istituto dei Cabbalisti.
Egli è quì che si vede ad un tempo come l’ultimo
spinga le sue radici sino alla più alta e profonda antichità,
ed egli è quì egualmente che i due istituti si porgono
sul capo ai semplici Farisei amica la mano, e ciò
che il comune dei Farisei rigettava e rigetta ammettersi,
sanzionarsi, e con ogni possa difendersi da Esseni e da
Cabbalisti, prova manifesta come gli Esseni non siano
Farisei se non in quella misura, e sino a quel punto
che i Cabbalisti lo sono, nè temano da quelli dissentire
quando nè dissentano i Cabbalisti, nè separarsene quando
i medesimi se ne separano. Io non ne chieggo ad esempio
che il fatto presente ove vediamo i Cabbalisti permettere,
anzi comandare ciò che i Farisei interdicono, e
gli Esseni ad imitazione dei primi egualmente permettere<span class="pagenum"><a name="Page_481" id="Page_481">[481]</a></span>
e comandare. Vietarono i Farisei tenere la tavola
con pane imbandita dopo il pasto conchiuso, temendo
non forse potesse cotesto uso precipitare in una pratica
idolatrica, di cui si fa veramente menzione nel culto di
Roma, e di cui le traccie risalgono sino ai Profeti che
simil pratica rinfacciano ai coetanei loro, che la tavola,
dicono essi, imbandivano oziosa in onore di Gad, <i>Ahorekin
laggad sciulkan</i>. Ora, sia diversa tradizione, sia
interpretazione più larga dello antico divieto, sia meno
timore di trascorsi idolatrici; fatto è che i <i>Cabbalisti</i> a
quest’uso non si oppongono. E non che opporvisi, instantemente
lo raccomandano per la sera e pel giorno
di sabato, volendo la mensa in quel giorno continuamente
imbandita con pane dopo il pasto rinnovato:
d’onde un disputare infinito tra i semplici Farisei e i
Farisei Cabbalisti, e d’onde in fino nuova arme portai ai
nemici dello <i>Zoar</i> a osteggiarne la santità e il valore.
Ma io vorrei invitare amici e nemici a legger Filone. Il
quale nè più nè meno una <i>eguale identica</i> pratica narra
dei nostri Esseni, la cui mensa, egli dice, vedevasi specialmente
nei dì festivi perpetuamente imbandita, e pane
vedevasi sopra ordinato a somiglianza della <i>mensa</i> ch’era
nel Tempio, e ch’è tipo che i Cabbalisti stessi tolgono
ad imitare nella mensa loro.&mdash;Se gli avversarj dello <i>Zoar</i>
hanno imparzialità ed amor del vero, come hanno scienza
ed erudizione insigne, riflettano a questo fatto, a questo
gran fatto. Pensino allo <i>Zoar</i> che in onta al Talmud, in
onta alle sue esplicite interdizioni, in onta agli interpreti,
ai ritualisti antichi e moderni, proclama innocente,
pia, autorevole una costumanza che gli altri dicono
vana, perniciosa, paganizzante. Pensino alla ignoranza
<i>certa, provata</i> in cui vissero i nostri dottori di questo
inaspettato ausiliare, cioè della società degli Esseni. Pensino
<i>all’esplicita</i> menzione che veggiamo in Filone dell’uso<span class="pagenum"><a name="Page_482" id="Page_482">[482]</a></span>
contrastato; alla indubitata antichità, al potentissimo
ausilio che questa conformità reca ad un tempo
ed all’antichità delle teorie zoaristiche ed alla loro identità,
colle dottrine e colle pratiche esseniche: pensino a
tutto questo, e poi ci dicano se le stesse anomalie che a
suo danno impugnarono, non riescano a prova maggior
dell’antichità di quel libro, e se di esso, come Dante di
San Domenico, dire non si potrebbe acconciamente che
percosse</p>

<p class="ppn6 p1">L’impeto suo più vivamente quivi<br />
Dove le resistenze eran più grosse.</p>

<p class="pr8"><i>Parad.</i> XII.<br /></p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_483" id="Page_483">[483]</a></span></p>

<div class="chapter">

<h2 class="p4">LEZIONE TRENTESIMOTTAVA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">La seconda parte della Storia dell’essenico culto,
quella che riguarda gli abiti e le virtù della setta, ci
occupava nelle precedenti lezioni, e ci occuperà eziandio
nella presente. E particolarmente diremo delle virtù per
cui andavan distinti.&mdash;Quando parlammo delle dottrine
degli Esseni, toccammo altresì della loro morale, e i
principj indicammo speculativi dei loro costumi.&mdash;Ora
dobbiamo dire in ispecie di quelli che a se medesimi si
riferiscono, e che hanno principio e termine nell’uomo
interiore.&mdash;Quando vollero gli Esseni insegnare la legge
generale di ogni virtù personale, dissero che la maggiore
tra esse virtù, la più generale, la più comprensiva consista
nel domare le proprie passioni, nell’imperio di se
medesimo. E se l’illustre signor Munk, il quale ci narra
degli Esseni la morale suprema, si fosse dei Farisei ricordato,
e delle sentenze in ispecie consegnate in <i>Abot</i>, trovato
avrebbe la formula essenica in quel dettato degli
antichi padri, <i>ezeu ghibbor accobes et izrò</i>, come in altri
moltissimi forse anco più espressivi, che qui lungo saria
ricordare.</p>

<p>Ma se ogni rea passione volevano domata, ve n’era
una che più ispirava orrore agli Esseni, e che credevano
il più grande nemico da superare; e questa era la <i>collera</i>.
Nè potrebbe essere diversamente, se i Pitagorici<span class="pagenum"><a name="Page_484" id="Page_484">[484]</a></span>
sono gli Esseni del Gentilesimo, come gli Esseni i Pitagorici
dell’Ebraismo, al dir di Giuseppe, niuna passione
più della <i>collera</i> doveva essere da loro abominata. La
quale vincere era còmpito particolare di ogni buon Pitagorico;
e tanto innanzi vennero i seguaci di Pitagora
nel conseguimento di questa virtù, che la memoria restonne
celebre nei filosofici annali, e che Carlo Ritter
non temeva di asserire: <i>Le triomphe des Pythagoriciens
sur la colère est célèbre</i>.</p>

<p>Mostrato abbiamo la verità dell’asserto flaviano, <i>la
pitagorica parentela</i>; sarà d’uopo che la bontà proviamo
ora del nostro sistema? Secondo il quale, e voi il
sapete, oltre l’origine che con tutte le ebraiche scuole
vanta l’Essenato, comune nell’epoche e nelle opere
della Bibbia, più specialmente s’identifica, a parer mio,
colla grande scuola dei Farisei, e in questa stessa segnatamente,
colla frazione più eletta dei <i>Teosofi</i> o <i>Cabbalisti</i>.
Or bene, se il nostro sistema non è erroneo, la
collera dovrà apparirci esecrata non solo nei libri biblici,
ma nei farisaici e cabbalisti eziandio; anzi in quest’ultimi
specialmente un carattere particolare dovrà assumere,
che meglio consuoni col genio e colle virtù
degli Esseni, mostrandoci l’ira avversa specialmente a
quella eccellenza contemplativa, a quella santità e purezza
di speculazione ch’era il più proprio e più grato
officio dei gran solitarj. Io oso dire che tutti i tratti
anzidetti escogitati soltanto in desiderio si verificano storicamente
a cappello. Non dirò lungamente della Bibbia,
la quale siccome libro popolare e soterico non
mira, almeno esteriormente, che alla morale o sociale
pervezione dello individuo, e solo per via di accenni allude,
di tratto in tratto, ai lati più nobili e segreti della
umana coscienza, all’intelletto, alle sue leggi, al suo
culto, alle dottrine che ne formano lo alimento. Pure<span class="pagenum"><a name="Page_485" id="Page_485">[485]</a></span>
la Bibbia, i Proverbi in particolare ci presentano la
collera, non certo sotto quei varj, moltiformi e veracissimi
punti di vista, sotto cui i dottori la presentano nei
loro libri, ma sempre quale passione esiziale all’uomo
sociale, al suo corpo, ai suoi amici, ai suoi interessi, al
suo onore. Ma i dottori vengono, e le parole bibliche, e
i fatti stessi, come quadri, dalle tenebre sottratte, acquistano
luce colore verità e merenza. Vengono i dottori, e
la collera non solo è predicata micidialissima all’uomo
corporeo, come la Bibbia stessa pareva indicarlo, come
la Storia e la Medicina concordi lo attestano, ma, siccome
non è vero scientifico che non abbia il suo limite
in un vero contrario, così non tardarono a trovare nella
collera stessa un farmaco alla salute, quando la fiamma
onde l’anima s’avvampa, è accesa, dicono essi, non già
nel fuoco d’inferno, ultima e vile teoria, <i>Zoamà</i> dell’igneo
torrente, <i>Near di Nur</i> che traversa il Creato, ma
in quello puro della celeste scaturigine, vale a dire nello
sdegno generoso a difesa del vero, dacchè, per un concetto
bellissimo, l’Inferno stesso pigli origine dal Cielo, e il
fuoco che vi consuona non sia altro che il sudore delle
<i>Hajot</i> ch’estollono il trono di Dio, vale a dire la Cloaca
massima dell’Universo.&mdash;Or quest’effetto terapico di
una collera nobile generosa, la Medicina lo ha notato, e
molte cure si notano, come asseriva il medico Dementi,
conseguite di vecchie e croniche malattie per l’effetto
subitaneo salutare di un accesso di collera. Ma
la collera non meno all’anima, secondo i dottori, che
al corpo è nociva, e non meno alla morale che alla
intellettuale perfezione. Alla morale, quando dissero: <i>Dio
stesso è preso a vile dall’iracondo, Afillù schehinà ena
hasciubà chenegdò</i>; quando aggiunsero <i>tanto empio essere
lo iracondo quanto lo idolatra</i>; quando insegnarono
sommo antidoto al peccato il non adirarsi. Che diremo<span class="pagenum"><a name="Page_486" id="Page_486">[486]</a></span>
degli effetti sull’intelletto? Per <i>essi l’iracondo
non potrà mai istruire</i>, e questo notate trovarsi in Abot,
vale a dire nel Codice dei <i>Hasidim</i>, e sommamente confacente
al genio studioso e contemplativo degli Esseni.
Per essi <i>la collera mette in bando la scienza, e intorpidisce
lo intelletto</i>.&mdash;Per essi Mosè stesso non si sottrasse
da questi effetti della collera e vide venir meno
il suo saper rivelato dopo un moto di sdegno.&mdash;Per
essi, e ciò più davvicino s’attiene alla società degli Esseni,
se tra le due scuole rivali di <i>Sciammai</i> ed <i>Illel</i> la
seconda prevalse qual norma suprema in Israel, egli è
perchè tra le altre virtù della scuola Illeliana, quella
splendeva massimamente di una mansuetudine a tutta
prova; fatto di gran rilievo, se ponete mente come la
mansuetudine degli <i>Illeliani</i> e il carattere opposto dei
<i>Sciammaiti</i> non siano, a ciò che pare, un fenomeno accidentale,
ed uno scherzo del caso, ma parte integrale del
loro genio speciale, poichè rimonta ai due grandi fondatori
di ambo le scuole; e la docile natura degli <i>Illeliani</i>
come il genio severo e sdegnoso dei <i>Sciammaiti</i> si vedono
già spuntare in tutta la loro interezza nel docilissimo
e mansuetissimo <i>Illel</i> come nello sdegnoso e severo
<i>Sciammai</i>.&mdash;Ma se ciò è già molto per condurci bel
bello dalle idee farisaiche alla società, alle leggi dell’Essenato,
un passo più grande avrem compito quando ricordato
avremo ciò che si legge in <i>Sciabbat</i> a proposito
della mansuetudine <i>Illeliana</i>. Fra poco, quando toccheremo
della <i>collera</i> qual aborrita passione dai <i>Cabbalisti</i>,
vedremo le prove che i più venerandi tra essi imponevano
ai nuovi venuti, contro la passione odiatissima in
tempi in cui le dottrine loro erano chiuse ancora in
istrettissimo cerchio, e che di uno o due secoli precedono
il <i>Mille</i> dell’Èra Volgare. Ma dall’8 o 900 dell’Era Cristiana
ai giorni dell’antico Illel corrono più di mille anni,<span class="pagenum"><a name="Page_487" id="Page_487">[487]</a></span>
e nonostante vi è un fatto narrato nel Talmud Babilonico
nel 2º di <i>Sciabbat</i> in cui, ove tu guardi con occhio
fermo penetrante e scevro di pregiudizj, non potrai non
ravvisare le fattezze comuni, alle posteriori prove dei
Cabbalisti, alle prove più antiche che imposero certo gli
<i>Esseni</i> ai loro seguaci.&mdash;Ma io però lo confesso, il mio
modo d’intendere il fatto in discorso immensamente si
dilunga da quello che fu ammesso sin’ora dai chiosatori;
e s’egli è vero, com’è verissimo, che a niuno sia
interdetto proporre nuovi e più acconci sensi alla parola
tradizionale, altro non resta, per assicurare il trionfo
del vero, se non vedere ove più sia di ragione, di critica,
di plausibilità, di carattere storico. Il fatto in discorso
è ovvio e trito fatto tra i Talmudisti. Sono due
uomini, dice la <i>Barraità</i>, che scommettono di venire a
capo della pazienza e mansuetudini Illeliane; che prendono
tutte le loro misure per riuscirgli in mille modi
importuni, che scelgono un giorno di venerdì mentre
Illel si radeva i capelli, che bussano alla porta sua e
con gran pressa chiedono se a caso vi fosse Illel. E Illel,
che ricompostosi in fretta gli esce incontro festoso, che
chiede a loro che cosa desiino; sono essi che gli propongono
una serie di domande degnissime di nota, in quanto
preludono alla bellissima moderna scienza <i>etnografica</i>,
vale a dire allo studio dei popoli in relazione alla regione
da essi abitata, e di cui, se io non erro, solo in
Aristotile si vede tra gli antichi un primo albore.&mdash;Ma
queste domande sono fatte ad <i>Illel</i> in guisa che un moto
ne provochino d’impazienza, una parola, un accento;
perchè fatte dopo iterato congedo, con intervallo dall’una
all’altra, e coi ripetuti preamboli ad ogni novella
domanda. Ma nè moto, nè accento, nè segno alcuno dà
a divedere <i>Illel</i> d’animo concitato, ma sempre a metà
raso accorse alla porta, sempre dolce favella, col nome<span class="pagenum"><a name="Page_488" id="Page_488">[488]</a></span>
di figlio sempre li chiama, sempre cortese risponde, e
non solo cortese, ma ragionevole e sapiente, come mi
fu dato osservare non so se più lieto o sorpreso, in guisa
che mille offre analogie colle soluzioni che Aristotele
stesso, se non erro, nella <i>Politica</i>, propone agli stessi
problemi.&mdash;Lo dissi e lo ripeto, il senso storico ch’io
veggo nel fatto di <i>Sciabbat</i>, non è quello che tutti intesero
i chiosatori finoggi, e forse gli ultimi compilatori
del Talmud che tanto vissero lontani e dai luoghi e dai
tempi dell’antico <i>Illel</i>, non si addarono o poco del carattere
verace del fatto narrato, ed in guisa lo presentarono
che nè mostra in essi una coscienza chiara luminosa del
suo vero senso, nè è capace nemmeno d’ingenerarla ad
una lettura superficiale, e senza il concorso di dati, di
elementi estratalmudici. Pure io non m’astenni nè mi
astengo dal proporvelo, sì perchè è principio di critica
liberalissimo nei nostri studj&mdash;potere ognuno liberamente
discutere sul senso talmudico&mdash;, sì perchè se non
al tutto andava errato Ernesto Renan, quando disse potere
la ebraica filologia moderna più e meglio penetrare
la biblica intelligenza che non i secoli per avventura men
dall’origine discosti, egli è certo però che, vuoi nella
Bibbia, vuoi nei Dottori, questo fatto si verifica allora,
e solo allora che il nuovo senso è tratto dall’Emporio
tradizionale che è la corrente perenne ed il pensiero intimo
nazionale, che precede, accompagna e segue tutte
le opere scritte, l’atmosfera in cui nuotano, la luce in
cui sono rischiarate. Nel giro tradizionale la ragione
ha libero il moto, libera scelta, libera adozione, e mentre
gli è dato produrre ivi quel giro con quei dati, con
quegli elementi, tutte le combinazioni, tutte le forme, le
figure possibili, che sono <i>Scibghim Panim</i>, e l’immenso
<i>Poligono</i> di cui favellano i Dottori, non può a buon diritto
<i>creare</i> nè nuovi dati, nè nuovi elementi appunto<span class="pagenum"><a name="Page_489" id="Page_489">[489]</a></span>
come nella materia, ove libero s’esercita nel combinare
incessante l’ingegno del chimico, ma in cui vano sarebbe
tentare la creazione eziandio di un atomo.&mdash;Sendo
il corpo e l’idea, la materia fisica e la materia ideale
<i>campo</i> e <i>limite</i> nel tempo stesso alla ragione dell’uomo,&mdash;campo
ove libero si muove&mdash;limite ove libero si ferma,
e campo e limite adombrati nel bel vocabolo <i>Ghebul</i>,
che con mirabile sinonimia significa a un tempo <i>limite</i>
e <i>campo</i>.</p>

<p>Noi però siamo ancora nei confini del puro e semplice
farisaismo talmudico. Prima di passare alla più
speciale considerazione del farisaismo cabbalistico, che
è quello con cui in ispecial modo s’identifica la società
degli <i>Esseni</i>, mestieri è che di due altri rilevantissimi
cenni favelliamo altresì, tratti dal seno del farisato talmudico,
e che serviranno di naturalissima transizione
al campo alla scuola più speciali del farisato cabbalistico.
Questi cenni non sono di eguale significanza, troppo il
secondo sovrastando, come agevole comprenderete. È il
primo una frase che precede una sentenza, che non ha
guari udivate quando per sommo preservativo al peccato
additavano i dottori l’allontanamento dall’Ira, <i>Lò
tirtah velò tehetà</i>. E il nome del dottore, a cui si dirige
l’insegnamento e il titolo di <i>Hasid</i> che reca manifesto
e che non troppo frequente ritorna nelle pagine
talmudiche, <i>Rab Sallà Hasida</i>. Ma che cosa è il
nome del dottore ammonito di fronte a quello di chi
ammonisce;&mdash;che cosa è <i>Rab Sallà Hasida</i> di fronte
al nome di <i>Elia</i>, del profeta immortale che di un balzo
leva la mente a una visione semiprofetica, che ci rapisce
di un tratto nel vero e naturale orizzonte dell’<i>Essenato</i>,
delle sue visioni, della sua vita contemplativa, che un
nuovo anello ci porge tra i due istituti, tra Esseni e Cabbalisti,
nelle comuni visioni, nelle comuni apparizioni di<span class="pagenum"><a name="Page_490" id="Page_490">[490]</a></span>
Elia profeta; e che dopo avere insieme stretti Esseni e
Cabbalisti, insieme poi gli radica, li riappicca nelle più
vive e pure fonti del farisato antichissimo. Oso dire che
lo incontro di questi nomi di <i>Elia</i> e <i>Rab Sallà Hasida</i>,
è lo incontro di due idee che insieme si spiegano, s’illustrano
di bellissima luce, la quale poi è levata a grado
ancor maggior di potenza dall’oggetto istesso che pone
a fronte i due individui; oggetto, legge, precetto essenico
per eccellenza, l’orrore, l’esecrazione della collera.
E questo, come vedete, è già transito facilissimo dal puro
e semplice farisato al farisato cabbalistico, in quanto ne
porge nel titolo di <i>Hasid</i> nell’incontro dello <i>Essena</i>
con <i>Elia</i>, e sopratutto nell’idea che li pone a contatto,
altrettanti sbocchi e riuscite naturalissime alla più speciale
scuola dei Cabbalisti.</p>

<p>Ma che parlare di questi transiti, quando una via
regia ci si para dinanzi nello stesso Talmud? Formiamo
secondo il solito un voto, e vediamo se sarà adempito.
Imaginiamo che cosa di più preciso, di più parlante potremmo
desiderare nel Talmud, che nell’odio stesso alla
passione dell’ira ci offrisse un mezzo nuovo d’identificare
<i>Cabbalisti</i> ed <i>Esseni</i>.&mdash;Diciamo a noi stessi: Se
il Talmud suppone, come non è dubbio, una scienza segreta
acroamatica che si chiama ora <i>Sitrè torà</i>, ora
<i>Maase Mercabà</i>, ora <i>Pardes</i>, ora la trasmissione del
nome <i>Mesirat ascem</i>; s’egli è vero, come dicemmo le
tante fiate, che quella scienza, quella scuola segreta, è
la scienza e la scuola dell’Essenato; se è provato come
gli Esseni imponessero la fuga dell’ira qual morale apparecchio
indispensabile alle dottrine gelose; se in pari
modo l’imposero i Cabbalisti; se l’uno e l’altro sono
quegli stessi nel Talmud designati, come cultori del <i>Pardes</i>,
della <i>Mercabà</i>, dei <i>Sitrètòrà</i> o qual altro nome si
abbia la riposta teologia; in una parola se il sistema<span class="pagenum"><a name="Page_491" id="Page_491">[491]</a></span>
nostro non è bugiardo, che cosa dovrà trovarsi nel Talmud?
Dovrà trovarsi, se non erro, la fuga, l’astensione,
l’orrore della collera qual condizione impreteribile alla
comunicazione della <i>Mercabà</i>, dei <i>Sitrè torà</i> e sopratutti
dei <i>Nomi</i> sacrosanti che tanto gelosamente vedemmo
custoditi eziandio dagli Esseni. Questo, nulla di più nulla
di meno, dovremo trovare nel Talmud, ed ove realmente
si trovi, ed ove l’ira vi sia additata qual sommo ostacolo
da superare nello ingresso del <i>Pardès</i>, o la logica e
la critica non sono più che nomi privi di senso, o il
sistema nostro riluce di nuovo, d’inusitato fulgore. Ora
l’ipotesi escogitata in desiderio è una bella e preziosa
realità. È un testo chiarissimo e luminosissimo in <i>Kedduscin</i>
ove aperto s’impongono fra le altre, qual condizione
indispensabile alla comunicazione dei nomi divini,
l’età virile, e poi <i>la fuga dell’ira</i>. Queste parole non
hanno bisogno di chiose perchè troppo eloquenti depongono
in favor nostro. Egli è per ciò che per la porta che
dischiudono, pel passaggio che ci offrono alle idee cabbalistiche,
noi entreremo difilati ad udire dalle costoro
labbra non meno solenne ed esplicita la condanna dell’<i>Ira</i>.
Ora del <i>Zoar</i> e del suo attestato. Chiede il <i>Zoar</i>
a qual segno si debba cercare o fuggire la compagnia
di un uomo, e risponde: nell’ira. <i>Se l’anima santa</i>
ei dice, <i>custodisce illesa nell’ira, se non la divelle
dal suo riposo, se in luogo suo non vi pone un Dio
alieno, un idolo, questi è l’uomo perfetto, questi è il
servo fido al suo Signore</i>, ma ove fosse al contrario, ci
sarà l’uomo ribelle al suo Signore, ed a cui (notate le
seguenti parole che l’idea ci destano dei <i>Habrajà</i> Zoaristici
che rispondono, come dissi altra volta, ai socj dell’<i>Essenato</i>),
<i>ed a cui è interdetto avvicinarsi nè con
esso associarsi</i>. Ma ciò che altrove dice lo <i>Zoar</i> merita
più attenzione.&mdash;Dopo aver chiamato, come udiste, la collera<span class="pagenum"><a name="Page_492" id="Page_492">[492]</a></span>
vera idolatria, <i>Èl Zar, Sitrà okarà</i>, conclude con parole
che, oso dire, sono a parer mio un lampo vivissimo
di luce che progettandosi a traverso i secoli frapposti
sulle antiche linee del grand’<i>Essenato</i>, ce ne fa cogliere
in un amplesso istantaneo di luce le vere fattezze e i fili
segreti che lo congiungono agli uomini, alle teorie del
<i>Zoar</i>. E per comprendere questo tratto di luce, due parole
d’indispensabile prefazione. Ricordatevi di un fatto,
e questo fatto sarà la chiave con cui potrete penetrare
nell’intelligenza del <i>Zoar</i>. Il fatto e l’uso che abbiam
veduto presso gli <i>Esseni</i> di cibarsi cotidianamente di
pane azzimo, e questo è il punto di partenza.&mdash;Ma ciò
non basterebbe senza che una idea intermedia non venisse
a stringere, a legare tra essi l’uso essenico del pane azzimo
e parole che udirete del <i>Zoar</i>, e questa idea è idea
farisaica per eccellenza, è il lievito preso, considerato qual
simbolo naturalissimo di ogni passione che suoni <i>tumore</i>,
<i>gonfiezza</i>, la collera, la superbia particolarmente.&mdash;Da
questo punto di vista, con questo duplice filo alla mano,
udite le parole dello <i>Zoar</i> a cui accennava. La fuga dell’ira
era l’oggetto delle più calde sue esortazioni. Per
mostrare l’Ira qual vera e propria idolatria, il <i>Zoar</i> invoca
l’autorità della Bibbia, e per ciò, ei dice, egli è
scritto: <i>Eloè Massehà lò taase lah</i>, e poi si legge immediatamente:
<i>Et kag amazzot tismor</i>. Ma che intenda lo
<i>Zoar</i> con queste parole, qual rapporto abbia l’idolatria
col <i>kag amazot</i>, qual rapporto abbiano ambedue col
soggetto in discorso, coll’<i>Ira</i>; nè il <i>Zoar</i> lo dice, nè i più
autorevoli commentatori lo spiegano, nè troppo parmi
suoni agevole a comprendersi.&mdash;Solo ha un senso se
ci torniamo alla mente e l’uso essenico di cibarsi di
pane azzimo, e il simbolo del <i>lievito</i> qual espressione
di collera e superbia. Premessi i due fatti ricordati,
quanto non riesce piano e naturale il ragionamento dello<span class="pagenum"><a name="Page_493" id="Page_493">[493]</a></span>
<i>Zoar</i>! Ei vede nella Contiguità ossia <i>Semikut</i> dei due
comandi il cenno del principio suo favorito.&mdash;<i>L’iroso essere
idolatra</i>&mdash;; egli vede il testo esordire colla idolatria
materiale esteriore, sensibile nell’Eloè masseha, e senza
sbalzo e senza lacuna proseguire nella idea stessa d’idolatria,
non più fisica certo ed esteriore, ma morale e interna
nel divieto di ogni lievito, <i>Et kag amazot</i>; ch’è
quanto dire, oltre il suo senso positivo e letterale, lo schifo,
la fuga della collera, della superbia da cui gli Esseni si
guardavano, e in figura e in realtà; in figura coll’odio
che ispiravano per la passione dell’ira, in realtà colla
massima estensione che davano al precetto in discorso,
cibandosi, come vedemmo in fatto che si cibavano, cotidianamente
di pane azzimo. Il <i>Zoar</i> con una frase suppone,
e la significanza simbolica del lievito qual simbolo
di collera, e ci addita al tempo stesso la via per la
quale poterono gli Esseni allargare il precetto in discorso
sino a formarne regola comune ordinaria di loro vita.
Ora dagli antichi ai più moderni Cabbalisti trapassando,
seguiamo di queste idee le vestigia sempre più manifeste.
Non solo per essi le virtù alla collera opposte, la dolcezza,
la mansuetudine, la sopportazione delle ingiurie,
sono apparecchio a ricevere lo spirito divino, sono anzi
i più eloquenti maestri della scienza riposta; non solo
si legge in nome dei più antichi Cabbalisti quai furono
i <i>Cichittilia</i> spagnuoli; non solo eglino stessi dicono
averlo trovato scritto nei libri dei Cabbalisti, che meritarono
di pervenire alla scienza divina; non solo, dico,
per essi uno dei preliminari più grandi e più necessarj è
la sopportazione delle ingiurie, è la fuga della collera ma
ciò che più monta, è quello che segue, ove risalendo a
un’epoca antichissima, al mille dell’<i>Era volgare</i>, vediamo
la prova contro la collera prevaler qual uso tra i più
grandi dei <i>Cabbalisti</i>. E grandi invero sono per esempio<span class="pagenum"><a name="Page_494" id="Page_494">[494]</a></span>
<i>Rabbi Jeuda chasid</i>, più antico di Rasci, e grande non
meno il maestro suo <i>Rabbi Jaacob Eschenazi</i>. E dell’uno
e dell’altro ecco ciò che si legge nel <i>Rescit Kokmà</i>, libro
prezioso non solo per la dottrina morale, ma per i frammenti
e le memorie di gran lunga più antiche che di frequente
racchiude:&mdash;«<i>Avvenne che il hasid Rabbi Jacob
Eschenazi, che era straordinariamente erudito nella
scienza</i> (intendi la Teosofia o <i>scienza per antonomasia</i>),
<i>volendo insegnare la sua dottrina a Rabbi Jeudà chasid,
provollo prima riguardo alla collera.</i>&mdash;» Ma ciò è poco
rispetto a quello che segue: «<i>Ed era tradizionale costume
appo loro</i> (intendi Teosofi)<i> di non trasmettere
la scienza, se non a chi provato essendo negli effetti
dell’ira, non s’adirasse. Ora fu provato pertanto R.
Jeudà chasid il quale, per molte volte riuscito vittorioso,
la settima però restò soccombente.</i>» Queste parole
brillano di una luce propria innegabile, nè bisogno hanno
di venire illustrate, ogni parola o comento non facendo
che oscurarle. Solo piacemi additarvi un punto, non men
bello nè luminoso, ma che nel fulgore dell’insieme potrebbe
sfuggirvi, come le stelle si ecclissano alla luce del
sole. Ed è l’epiteto <i>Hasid</i> invariabilmente appiccato al
nome dei due Cabbalisti, del dottore e dell’addottrinato
del <i>Hasid R. Jacob Eschenazi</i>, il maestro; e del <i>hasid
R. Jeudà</i> suo discepolo. Se tutte queste cose sono a caso,
io mi taccio; e solo dirò che se ciò è a caso, non è più
assurda quella ipotesi che altri mise in campo per provare
la necessità di un ordinatore del mondo, e che non
è più impossibile che imborsando tutte le parole del
vocabolario latino ed estraendole ad una ad una, ne venga
fuori il capo d’opera della letteratura latina, <i>L’Eneide
di Virgilio</i>.&mdash;Se il caso può partorire le armonie che
vediamo nello studio degli <i>Esseni</i>, non v’è nulla di assurdo
che possa fare ancora il prodigio indicato.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_495" id="Page_495">[495]</a></span></p>

<div class="chapter">

<h2 class="p4">LEZIONE TRENTESIMANONA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">La storia della vita essenica costava di tre parti distinte.
La vita religiosa, la vita interna, la vita pubblica
esteriore. Delle prime due parti abbiamo ragionato abbastanza,
rimane a vedere della terza ed ultima che dicemmo
<i>vita pubblica ed esteriore</i>. Vi ha però un tratto
della vita loro, intima privata, che serve quasi di ponte
e di transito naturalissimo allo studio, dei loro rapporti
esteriori, ed è il rispetto reciproco che professavan tra
essi i membri dell’Essenato. Questo rispetto fu sì grande,
sì costante, così proprio all’Essenato, che un tratto forma
sensibilissimo della essenica fisonomia, che menzione segnalatissima
meritava dallo storico della setta, Flavio Giuseppe.
Giuseppe vide il rispetto, la deferenza che usavansi
tra essi i membri dell’Essenato, ed ai posteri lo
trasmise, e trasmettendolo, nuovo e parlante argomento
ci porse della identità tra Farisei ed Esseni, da noi propugnata.
Se v’ha carattere deciso spiccato prominentissimo
nella scuola dei Farisei; egli è questo senza meno,
egli è il rispetto che la scuola imponeva tra colleghi e
compagni; egli è il precetto che si legge in Abot, il Codice
dei <i>Hasidem</i>, di amare, riputare qual proprio l’onor
del compagno; egli è l’onoranza dovuta al compagno
qual duce e maestro per quello inevitabile incremento
di scienza che si consegue negli studj, nelle disputazioni<span class="pagenum"><a name="Page_496" id="Page_496">[496]</a></span>
comuni; egli è il titolo di familiare all’Esterno conceduto
in Pesahim a quelli che tributano lode e dimostrazioni
onorevoli ai compagni loro nei dotti, consessi;
egli è il vanto che menavano i più grandi tra i Tanaiti,
di non aver mai tolto a vile l’opinione dei colleghi, sino
al punto, dice alcuno tra essi, di officiare qual sacerdote
abbenchè sacerdote non fosse; egli è il flagello che dicesi
menò strage nella immensa scolaresca di Akibà, sol per
aver un solo istante obliato il dover sommo del Farisato,
il rispetto reciproco e per cui dura tuttavia un vestigio
di lutto tra la Pasqua e la Pentecoste; ei sono infine gli
esempj grandi cospicui che ci offrono del reciproco rispetto
i lumi più grandi del Farisato, e ciò che più monta,
per eloquentissima coincidenza, i dottori più celebri del
Cabbalismo, Rabbi Akibà quando profonde in carcere la
scarsa misura d’acqua per bere, ad uso di un lavacro doveroso
soltanto, a detta dei suoi colleghi, perchè, com’egli
disse, meglio era subire le torture della sete che dar
pubblico segno di indisciplina e disobbedienza; <i>R. Simon</i>,
il corifeo del cabbalismo, quando sgrida, non appena
uscito dal suo più che decenne nascondiglio, colui
che contro la volontà dei colleghi, e ciò che più
monta, in coerenza alla sua propria opinione, raccoglieva
poche spiche spontaneamente cresciute nell’anno sabbatico.
Ma tal rispetto, comunque osservato universalmente
tra i nostri Esseni, non era tuttavia in pari modo
distribuito tra loro. Fra gli Esseni d’Egitto, che la Storia
conosce col nome di Terapeuti, v’era una classe che forse
non differisce dai sacerdoti stessi che ministrarono nel
Tempio di <i>Onia</i>, di cui ebbi luogo non è molto di favellare
e che il nome reca appo Filone di <i>Presbiteroi</i>,
d’onde, come dissi altra volta, il prete cristiano. Ora i
<i>Presbiteroi</i> di Filone erano i più degni e più meritanti
di tutta la scuola, certo i più dotti, e ciò che più monta<span class="pagenum"><a name="Page_497" id="Page_497">[497]</a></span>
è ciò che aggiunge Filone, concedersi quel titolo al
merito senza riguardo di età. E questo è pretto e puro
farisaismo. Presso i quali se la vecchiezza è in somma
onoranza, come presso la Bibbia, come appresso i più
civili e più nobili popoli dei tempi antichi, non è sì che
la scienza non faccia venerando per prematura canizie
anche l’uom giovanissimo, che non lo anteponga al vecchio
ignorante, e che per tutto ciò che s’attiene ai consessi
studiosi, unico criterio di preminenza non sia la
scienza maggiore, e solo nei mondani convegni si accordi
alla vecchiezza, comunque indòtta, la preminenza.</p>

<p>Ora lo studio della vita esteriore ci dee le soglie far
varcare del grande Istituto, e dall’esame dei rapporti
reciproci dobbiamo procedere a quelli che gli Esseni
legavano cogli uomini, col mondo, colla Società esteriore.
La storia ci ha conservato memoria di due rapporti, che
due Stati contrassegnano opposti, estremi nelle sorti
dell’Essenato, la libertà, la grandezza, il potere da una
parte, la sventura, la persecuzione, il martirio dall’altra.
Nell’uno come nell’altro, nella trista e nella lieta fortuna,
uno è il volto, uno il carattere, uno il tipo, quello
dei Farisei. Come gli Esseni, dei quali chiaro attesta
Giuseppe le civiche e governative dignità, le città governate,
come <i>Giovanni Essena</i> governatore di Jamna,
come gli Esseni ebbero i Farisei onori, potenza, impieghi,
uffici pubblici, edilizj politici eziandio dal governo
romano, o dagli efimeri principati della Giudea; e
senza ripetere ciò che fu detto di <i>Menahem</i>, chiamato,
dice il Talmud, insieme ai discepoli al servigio di Erode,
parecchi esempj si potrebbero fra i dottori citare non
solo di regie e imperiali amicizie, ma di offici pubblici
sostenuti, e di cui lo esempio non è raro vedersi anco
nella storia moderna, nelle corti d’Europa, nei ministri
dei Re di Francia, nei tesorieri e medici della corte<span class="pagenum"><a name="Page_498" id="Page_498">[498]</a></span>
papale, tra i quali splende qual vivido astro, <i>Rabbenu
Iehiel</i> del 9º secolo dell’Era Volgare, tesoriere del Papa
allora regnante. Ma le cariche, di cui parla Giuseppe,
datano da tempi più antichi, da quando ogni barlume
d’indipendenza non era svanito, dai primi tempi del
dottorato talmudico, e forse dai tempi gloriosi della guerra
d’indipendenza. Di tempi così antichi, scarsi sono ed
incerti le memorie talmudiche, e quindi scarse ed incerte
le analogie che andiamo cercando. Non sì però
che qualche vestigio non ne rimanga. Testimoni <i>Menahem</i>
e la sua scuola di cui abbiamo parlato, e testimoni
quei primi venerandissimi <i>Tanaim</i> che aprono la
serie del dottorato in Abot, un <i>Antignos Is soho</i>, vale
a dire Signore rettore di <i>Sohò</i>, un <i>Joseben soezer</i> rettore
di Zeredà, un <i>Rabb Halafta</i> rettore di <i>Chefarhanama</i>,
un Rabb Eliezer rettore di <i>Bartota</i>, un Rabb
Levitas rettore di <i>Jabuc</i>, un <i>Nehunià</i> capo di <i>Chefarabatli</i>;
tutti, come concordi attestano i chiosatori, investiti
di pubblico, di civile officio, indicato nel vocabolo
Is, Signore e Duce. Ma gli esempj e la pratica non solo
all’uopo soccorrono, vi è anco il principio, il costume,
l’enunciazione generalissima del fatto dai dottori proclamato.
Il fatto voglio dire di Dottori, di Farisei, di Esseni,
che son tutt’uno per noi, preposti al governo, al
maneggio de’ pubblici affari. E non solo una volta, ma
bene tre esplicite e chiarissime menzioni ne ricorrono
nei libri talmudici, e non solo i Farisei in generale ne
sono, come dissi, gli enunciatori, ma quelli in specie che
recano manifesti i segni dell’affiliazione cabbalistica, e
di cui udito abbiamo altra volta la voce e veduto gli
esempj preziosi, autorevoli. Ma uno poi di questi luoghi
accennati brilla di una luce tutta propria, speciale, sfolgorantissima,
ed al novero appartiene di quei pochi, ma
salienti tratti di luce che ci rivelano nel Talmud le traccie<span class="pagenum"><a name="Page_499" id="Page_499">[499]</a></span>
dell’Essenato, e che se non soli perchè corredati, accompagnati
da quelle costanti e perpetue analogie da
noi additate, sono però come soli in mezzo agli astri minori,
come i visceri vitali, come i centri organici nervosi
in mezzo al continuato organismo, come i nuclei
stellari nella materia delle nebulose, come i grandi
avvenimenti nella istorica successione, come le epoche
organiche genesiache nella formazione della terra; un
concentramento di luce, di forza, di vita, di azione e di
pensiero. Io dissi che tre sono i luoghi in discorso. Ma
se tre sono i luoghi e tre le forme, uno solo è il pensiero,
uno solo il fatto che sotto vi giace, ed a cui si allude;
il fatto della presenza dei Dottori, dei Farisei al governo
della città, il pensiero di fuggire la città da essi
governata. Io non starò a notare le grandi riflessioni che
questo pensiero ci suggerisce, le vere cause che condussero
i più grandi tra i Farisei ad abdicare ogni politica
superioranza, ma il fatto resta, ed il fatto ci basta.
Quando <i>Rabbi Akibà</i> volle lasciare al figlio alcune regole
di condotta per bene vivere nel mondo, fralle altre
cose che raccomandògli sì è quella di non abitare un
luogo al cui governo siano <i>Talmide hahamim</i>, vale a
dire veri e proprj <i>Farisei</i>. Quando <i>Rab</i> volle fare nel
Talmud di <i>Sciabbat</i> una scala, una gradazione di merito
fra le umane signorie, pose in primo luogo l’araba signoria,
dopo l’araba la romana, dopo questa la persiana
o cabaritica, e dopo questa la farisaica. Ma il terzo luogo
vince di gran lunga i due ricordati; ed è, come dissi,
un dei fari, dei punti luminosi che guida chiunque si
faccia a cercare nel mare talmudico l’antica scuola degli
<i>Esseni</i>. L’autore è quel medesimo della scala politica
testè udita, è il medesimo <i>Rab</i>, il pensiero è il medesimo,
ma l’espressione, ma la forma, quanto più eloquente!
Esorta egli com’esortava <i>Akibà</i> il figlio suo, ma invece<span class="pagenum"><a name="Page_500" id="Page_500">[500]</a></span>
del vocabolo <i>Talmid Haham</i> un altro è posto in luogo
suo, e questo è il nome di <i>Assè</i>. <i>Non abitare città alla
cui testa sia un Assè</i>. Parola grande storica che suona
rarissima in tutto il Talmud, e che doveva quindi tornare
strana, bizzarra all’orecchio dei chiosatori ignari o incuranti
della esistenza stessa di una scuola per nome
<i>Essenato</i>. Quindi in <i>Rasci</i> e nel <i>Karuh</i>, un linguaggio
perplesso e come a tentoni: ma poi la mente loro dopo
breve bagliore, mirate forza del vero! si fissa come aquila
nel sole, nella contemplazione dell’unico senso, vero,
storico, razionale, e la gran parola pronunziano d’identità
fra <i>Talmid haham</i> e <i>Assè</i>, e nell’<i>Assé</i> del Talmud
non altro veggono che lo stesso <i>Talmid haham</i>, vale a
dire veri e proprj Farisei. Ei fu per me un conforto,
un diletto che non saprei dirvi. Oltre il passo talmudico
che ha un’importanza senza pari per la storia dell’Essenato,
e che è come il suggello posto al nostro sistema
d’identità, e che niuna umana potenza ci può rapire,
mi doleva non poco dover anch’oggi scostarmi da quegli
uomini santi e venerandi che sono Rasci, e l’autore
del Lessico <i>Aruh</i> e in genere i Rabbini del Medio-evo.
Da oggi in poi potremo dire senza che niuno sia oso di
contraddirci, che per l’uno come per l’altro <i>Assè</i> vuol
dire e può voler dire ch’egli è uno dei nomi con cui
il <i>Fariseo</i> si distingue, ch’è quanto dire, per assumere
un linguaggio storico, che gli Esseni non sono che parte
nobile sì, ma pur parte del gran corpo dei Farisei.</p>

<p>Ma la considerazione di questo gran fatto non vorrei
ci togliesse vaghezza di volger il pensiero a cose men
grandi; la beltà delle forme si vede nelle grandi come
nelle piccolissime linee, e ciò che è vero, è vero in tutto,
nelle massime come nelle minime parti. Se il fatto che
ci narra il Talmud, se il nome nuovo che accampa,
quale denominazione dei Farisei, sono, più che dir si può,<span class="pagenum"><a name="Page_501" id="Page_501">[501]</a></span>
eloquenti, non lo è meno il nome degli uomini che il
fatto proclamano. L’uno è R. Achibà, il maestro del
Ben Iohai, grande e felice visitatore del <i>Pardes</i>, ed egli
stesso vivente esempio della ingerenza politica dei Farisei,
nella parte grandissima che prese, nel supremo
ed infelice conato d’indipendenza, in cui <i>Ben Cozibà</i>
fu il braccio glorioso, in cui Achibà fu il capo, il pensiero,
il profeta, l’ispiratore, e che soleva dire per l’infelice
<i>Barcocheba</i> avere di esso pronosticato Balaamo
quando disse: Ecco spunta una stella (<i>Cokab</i>) da Giacobbe.
L’altro che abdica il valore politico è Rab, vale
a dire R. Abbà lo scriba, il redattore, il collaboratore
anzi dello <i>Zoar</i>, il discepolo prediletto di R. Simon, il
Beniamino della scuola, il <i>portavoce</i> del gran maestro
tanto nella tradizione comune, quanto nella recondita,
tanto nel Rito come nel <i>Dogma</i>, nel rito colla redazione
del <i>Sifrè</i>, opera di Rab, pensiero del Ben Johai
<i>Setam Sifré R. Simon Ben Johai</i>, nel dogma colla redazione
dello <i>Zoar</i>, opera egualmente di R. Abba o
Rab che è pensiero egualmente del <i>Ben Johai</i>. E ambidue
eloquentissimi nomi perchè appartenenti al maestrato
supremo del cabbalismo, i quali uniti all’idea che
esprimono, essenica per eccellenza perchè allusiva agli
storici esteriori rapporti dell’Essenato, formano un concorso
di prove, di memorie innegabili in primo luogo
della identità tra Esseni e Farisei cabbalisti, e in secondo
luogo delle vestigia tuttavia sussistenti nei libri talmudici
del grande Istituto. Vedremo nella seguente lezione
quanto gli Esseni abbiano comuni coi Pitagorici, il genio,
gli uffici, la vita politica, e come grandi si mostrino
nella sventura e nel martirio, non meno che nella prosperità
e nella gloria.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_502" id="Page_502">[502]</a></span></p>

<div class="chapter">

<h2 class="p4">LEZIONE QUARANTESIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Se gli Esseni prendevano parte al governo dello Stato,
se molti offici sostennero, come disse Giuseppe, non fecero,
come veduto abbiamo nella passata Lezione, nulla
di cui esempio illustre non c’offrano i Farisei, e nulla
altresì, come vedremo in questa lezione, che non facesse
il grande istituto dei Pitagorici, ai quali paragonavali
Flavio. Voi lo ricordate, Giuseppe disse gli Esseni i <i>Pitagorici</i>
dell’Ebraismo, e quanto bene si apponesse così
dicendo, voi lo vedeste in quei casi infiniti in cui le leggi,
i costumi, il genio delle due scuole s’incontrano nel corso
di queste lezioni, e lo vedrete eziandio nell’argomento
presente, sol che vi piaccia invocare le più accertate e
comunali nozioni intorno la storia antica dei Pitagorici.
Se v’ha punto incontroverso nelle vicende di quella
scuola, se v’ha cosa che costituisca profondo reciso, divario
tra gli antichi e i moderni Cenobj, egli è il genio
pratico, attivo, sociale, politico dei Pitagorici; la parte
grande, eminente che presero sino dall’origine nelle sorti,
nelle costituzioni della patria loro; delle città in ispecie
di Magna Grecia, ove ebbero sede famosa e illustre. Basta
dire di Pitagora stesso, tra i cui caratteri splende
quello di legislatore degli Italioti; di Archita, di Eudosso,
pitagorici antichi essi pure, i quali, al dire di Diogene
Laerzio, dierono leggi a parecchie città che abitarono.<span class="pagenum"><a name="Page_503" id="Page_503">[503]</a></span>
Il quale genio ed officio politici perpetuaronsi nella scuola
sino agli ultimi giorni della sua esistenza. Se v’ha scuola
antica che meglio le fattezze riproduca dei Pitagorici,
che più abbia di somiglianza, d’affinità coll’Essenato e
col Cabbalismo, ella è senza meno la scuola dei Platonici.
Ed a Platone non è niuno che negar possa il carattere,
il genio e la scienza di statista, di cui fece studio precipuo
nelle Leggi, nella Repubblica, ed è a Platone che il
gran placito si attribuisce: Non potersi dare stato perfetto
se non dove il principe è filosofo o il filosofo principe;
ed è di Platone che il Ritter, dopo costatato il pregio
e la inclinazione politica, conchiude in questa guisa:
<i>On voit donc que Platon considère la société civile comme
quelque chose d’utile au particulier, et qu’il croit
que c’est une œuvre louable que de prendre part aux
affaires de l’État</i>. Queste cose ci diano una idea più
adequata dell’Essenato, se frainteso avessimo sino adesso
il suo genio, se creduto avessimo gli Esseni non dissimili
da quegli asceti antichi e moderni, che maledicendo
il mondo e la vita mondana, fuggono lungi dall’umano
consorzio solo per piangerne e imprecarne i vizj, i delitti;
che non dànno niun valore alla vita politica, che
stillano nei cuori l’indifferenza, l’apatia, lo scetticismo
politico, che aprono quindi il varco a sensi abbietti e
servili, e quindi operando contro il proprio scopo, non
offrono più per cibo alle menti che il più vile materialismo;
oh quanto non saremmo andati, così giudicando,
lungi dal vero! L’Ebraismo, che è il più perfetto e sublime
connubio tra la politica e la religione, era là per
evitarne gli eccessi; e gli Esseni e i Terapeuti e qualunque
altra scuola che nel suo seno sorgesse, non poteva
a meno di essere ebrea, e quindi eminentemente
pratica e politica per eccellenza. Perchè non lo fosse,
perchè facesse divorzio dalla vita esteriore, bisognava che<span class="pagenum"><a name="Page_504" id="Page_504">[504]</a></span>
prima facesse divorzio dallo stesso ebraismo, che si separasse
dal suo grembo, che ne rompesse la possente
unità; e, mirabile a dirsi! la storia ci conferma il dettato
della ragione, e ci mostra nel cristianesimo la prima setta
che fatto abbia divorzio dall’<i>ebraismo</i>, e nello stesso
tempo che abbia fatto divorzio dalla vita politica.</p>

<p>Ma la ingerenza politica che la storia ci mostra nella
società degli Esseni, mise in luce quella virtù più preziosa
che gli fece magnanimi, eroici, tetragoni nelle
persecuzioni, e che nuovo e bel riscontro ci offre colla
setta madre dei Farisei. Se Farisei ed Esseni vedemmo
confusi, immedesimati nelle opere del pensiero, delle
leggi, delle pratiche, della morale, delle storiche vicende,
confusi ancora e immedesimati li vedremo nella sventura;
e se comuni ebbero gioje, sapienza e virtù, comuni
avranno ancora dolori e martirio. Giuseppe che ci narrava
le prime, ci narra i secondi; e in seno alla sventura,
in mezzo ai roghi e sotto le crudi bipenni, ci fa
vedere gli Esseni e’ Farisei stringersi ancora una volta,
unificarsi in un amplesso di amore. E non solo il fatto
principale da Giuseppe narrato lo attesta ad evidenza,
ma le circostanze tutte eziandio che ne costituiscono
l’epoca, i caratteri, le cause dei gloriosi martirj. E se io
vado errato così giudicandolo, ditelo voi, quando udito
avrete le parole di Flavio che io tolgo testuali dal traduttore
francese. «<i>La guerre que nous avons eue contre
les Romains a fait voir en mille manières que leur courage
est invincible. Ils ont souffert le fer et le feu, et
vu briser tous leurs membres plutôt que vouloir dire
la moindre parole contre leur Législateur, ni manger
de viande que le Seigneur défend, sans verser une
larme pour tâcher d’adoucir la cruauté de leurs bourreaux.</i>»
Qual ritratto, e quale più proprio e conveniente
ai Farisei! Se ad una ad una tu togli ad esame<span class="pagenum"><a name="Page_505" id="Page_505">[505]</a></span>
le circostanze da Giuseppe narrate, non una vedrai che
non si attagli mirabilmente al lungo e glorioso martirio
dei Farisei. Se all’epoca tu guardi, ed è la guerra d’indipendenza,
egli è appunto nelle nazionali riscosse, nelle
crude rappresaglie dei vincitori, che il più puro e sacro
sangue si versava dei Farisei; se al genere guardiamo di
morte, al <i>ferro</i>, al <i>fuoco</i>, ai <i>membri lacerati</i>, ove è strazio
che meglio lo strazio riproduca dei Farisei? se la
costanza religiosa nell’indurarlo, ove è, non dico costanza,
ma sereno, ilare e quasi esultante coraggio che quello
superi dei Dottori farisei menati al supplizio? se al ciglio
asciutto, all’orrore di ogni supplica, di ogni bassezza, ei
furono tali nei Farisei, fu sì grande l’animo impavido,
ei fu tale il prestigio del sovrumano contegno che il cuore
ammolliva eziandio dei manigoldi; e non pochi casi si leggono
nella storia del martirio, di Dottori che vinsero i loro
carnefici, che ricevendone la morte del corpo, li ripagarono
colla vita dell’anima, e di pagani carnefici ne fecero,
per prodigio di fede, martiri pur essi alla volta loro, e
martiri israeliti.</p>

<p>Un’altra storica indicazione della scuola, e avrà termine
l’esame del grande Istituto. Come tutti gli uomini
sobri, temperanti e viventi di una vita spirituale, come
tutti i Cenobj antichi e moderni, l’Essenato esso pure
andò famoso per la vita singolarmente longeva dei suoi
seguaci. E chi lo attesta è lo stesso Giuseppe, quando
dice che la maggior parte degli Esseni perveniva all’età
di cento anni; e così dicendo non fa che preludere ai
cenni, agli attestati talmudici sui Farisei. Chi volse solo
per poco lo sguardo al Talmud, sa quanto suoni preziosa
pel nostro sistema la deposizione di Flavio; chi lesse
nel Talmud quant’oltre giunse per l’ordinario la vita dei
Farisei; chi reca ancora l’eco distinto di quella frase così
ripetuta nei due Talmud: <i>Per qual merito vissuto hai vita<span class="pagenum"><a name="Page_506" id="Page_506">[506]</a></span>
così longeva</i>; chi vide quella straordinaria durata attribuita
ai più celebri tra i farisei, e innanzi a cui resta
sgomenta e perplessa la critica istessa; chi queste cose ebbe
per un istante considerato, vedrà nella longevità essenica
narrata da Flavio un nuovo e non lieve riscontro colla
scuola madre dei farisei.</p>

<p>E qui ha termine l’esame intorno dell’Essenato.
Nell’ufficio da noi assunto duplice fu il nostro scopo.
Esporre la storia tutta dell’Essenato, e al tempo stesso
trarre a mano a mano dalle viscere stesse di essa storia
le prove, i titoli, gli argomenti di quella identità da me
propugnata tra Farisei ed Esseni, e più specialmente tra
gli Esseni medesimi e quella classe di Farisei che si dicono
<i>Cabbalisti</i>. Quanto lungi si stese l’esame dell’Essenato,
quanto profondo s’addentrava l’occhio nella contemplazione
della sua <i>origine</i>, delle sue <i>istituzioni</i>, dei
suoi <i>dogmi</i>, delle sue <i>pratiche</i>, nelle grandi come nelle
piccole parti del grande edifizio, nelle sue piccole e minute
ramificazioni, continuo, splendido, eloquentissimo
risultava il fatto, il gran fatto da noi proclamato, la <i>identità
essenico-cabbalistica</i>. Io non presumo avere il
grande subietto esaurito; credo però avere la buona via
additata a chi più pronto l’ingegno, più propizie le occasioni
da natura abbia sortito. Però, coll’esame interno,
colle prove intrinseche dell’Essenato non finisce la dimostrazione
della identità essenico-cabbalistica da noi
proclamata. Conclusa eziandio la storia loro, resta un ordine
di prove, che non ha nè può avere attinenza coll’esame
interno del grande Istituto, e che si fonda sempre
sopra poche ma momentose circostanze, che solo
esteriormente all’Essenato si riferiscono. Si possono queste
prove dividere in tre capi distinti. Si fondano le prime
sopra il silenzio di antichi autori e monumenti intorno
l’<i>Essenato</i>, silenzio che torna eloquentissimo in favore<span class="pagenum"><a name="Page_507" id="Page_507">[507]</a></span>
della identità in discorso, come vedremo tra breve. Consistono
le seconde in alcune frasi preziosissime degli
antichi storici delle nostre sètte, le quali depongono,
come vedremo, non meno in favore del nostro assunto.
L’ultima e terza prova è tutta cronologica, ch’è quanto
dire, si fonda sopra la durata che narra la storia delle
due scuole, e mostra un sincronismo significantissimo
tra Esseni e Cabbalisti, un sorgere, un declinare o piuttosto
un ascondersi simultaneo che depone altamente in
favor nostro. E prima del silenzio: del quale vorrei che
comprendeste pienamente il valore. Che vuol dire un
argomento tratto dal silenzio semplicissimo dei monumenti?
Vuol dire consultare gli storici, i monumenti
contemporanei, interrogare coloro che per officio storico,
per posizione, per carattere, per rapporti necessari, sono
i naturali e proprj narratori delle sètte contemporanee;
vuol dire cercare tra le scuole, di cui v’è menzione, la scuola
degli Esseni, ed ove solo degli Esseni si serbi un singolare
silenzio, ove ogni altro motivo di questo tacere
sia eliminato, concludere logicamente, trionfalmente la
identità della setta della scuola taciuta, con quella fra le
scuole rammemorate colla quale maggiori e più sentite
corrono le somiglianze, le analogie. Determinato così il
valor teorico dell’argomento in discorso, vediamolo alla
prova nel presente subietto. Due sono i libri ove a buon
diritto ci dovremmo attendere una esplicita e diffusa
menzione della società degli Esseni, per i tempi, per le
lotte, per il subbietto istesso che evocare dovrebbero ad
ogni istante la presenza, la memoria dell’Essenato. E
questi due libri sono i monumenti ebraici e cristiani
contemporanei, il <i>Vangelo</i> e il <i>Talmud</i>; e per <i>Vangelo</i>
intendiamo tutti gli scritti evangelici, e per Talmud le
opere tutte della Enciclopedia Rabbinica dei primi secoli
dell’E. V. Parlano eglino i Vangelisti, parlano eglino i<span class="pagenum"><a name="Page_508" id="Page_508">[508]</a></span>
Dottori nostri del grande Istituto? Sì certo che ne favellano
ove il nostro sistema si adotti; quando si vegga cioè
in tutti quei luoghi ove è menzione degli asceti talmudici,
un vestigio dell’Essenato; ma ciò che chiediamo, è
diretto agli avversarj; a coloro che tentati fossero di ricusare
la identità da noi proclamata, ove chiariti fossero
inefficaci gli argomenti sin qui allegati, egli è a costoro
che noi chiediamo, se il nome essenico vi è pronunziato,
se diretta propriissima rimembranza ricorre nei libri citati,
e la risposta non potria essere dubbiosa. Tacciono
i Vangelisti tutti della società degli Esseni; tacciono gli
immensi volumi talmudici; e se il silenzio loro è rotto
tal fiata da quei brevi comunque parlanti accenti in cui
il nome si ode, per un istante, del nostro istituto, egli è
da una parte troppo scarsa memoria di tanta scuola, egli
è dall’altra così spiccante il carattere farisaico in tal menzione,
che anzichè rivocare in dubbio la identità tra le
due scuole ne formano invece la più bella conferma. In
una parola: il silenzio è generale e costante nei Vangeli,
presso che generale eziandio e costante nei libri talmudici.
Donde questo fenomeno singolarissimo, d’onde quest’anomalia
storica, questa lacuna nella schiera numerosa,
illustre delle sètte che intervengono, che parlano, che
agiscono, che disputano, che si laudano, che s’infamano
scambievolmente, nei Vangeli, nei libri talmudici? Grande
è il problema e tale che l’attenzione si meritò dei più
grandi scrittori. Non dirò che del Basnage, il quale, siccome
noi, chiedeva a sè stesso in qual guisa si tacesse il
Vangelo, della società degli Esseni. Come rispose il Basnage
alla grave domanda? In modo, è uopo dirlo, ch’è
ben lungi dal sodisfare, benchè duplice soluzione abbia
proposto alla presente ricerca. Disse in primo luogo
come gli Esseni non uscendo dai loro ritiri per disputare
con Gesù, non fossevi quindi occasione di rammentarli<span class="pagenum"><a name="Page_509" id="Page_509">[509]</a></span>
nelle dispute evangeliche. S’appose egli il Basnage così
sentenziando? Io forte ne dubito. Che gli Esseni amassero
la vita contemplativa non si nega, ma quanto andrebbe
errato chiunque far ne volesse altrettanti solitarj
e anacoreti della Tebaide! Lungi dal separarsi dal consorzio
sociale, lungi da fuggire il mondo e la sua vita,
niuno meglio di essi conciliar seppe la vita attiva e la
vita contemplativa, niuno più volontario si sobbarcò ai
doveri, agli offici politici, sociali; e se v’è carattere che
più distingua gli Esseni di Palestina dai Terapeuti d’Egitto,
egli è appunto quel genio, più spiccato nei primi,
quella speciale predilezione per la vita pratica, esteriore
ed attiva. D’onde dunque il silenzio degli evangelici?
Dallo scarso insignificante numero degli Esseni, dice in
secondo luogo il Basnage. Ma quanto inconsideratamente!
Non vide il Basnage come menzione vi sia negli scritti
evangelici di sètte ben altrimenti oscure che non gli Esseni,
qual fu a mo’ di esempio quella degli <i>Erodiani</i> ivi
rammemorata: non vide, come l’Essenato sia, a detta di
Flavio, insieme ai Farisei ed ai Sadducei, una delle tre
grandi divisioni in cui si partiva l’Ebraismo contemporaneo:
non vide come le sètte non si contino ma si pesino;
e non vide infine come l’Essenato, sendo per
sua natura ascetico superlativo, non poteva non offrirsi
numericamente inferiore alle altre sètte, perchè non molti
sono gli uomini i quali aspirano a una vita, a una perfezione
straordinaria.</p>

<p>Ma per tacere del Basnage, io lessi del silenzio
degli Evangeli una ragione che, se non è certo più solida
di quelle esposte sin ora, è certo più di esse speciosa, e
poco manca che a prima giunta non ti seduca.&mdash;Ad
udire certuni, se gli Evangeli non favellano degli Esseni,
egli è perchè mentre il Cristianesimo pugnava colle
altre scuole, mentre dichiarava la guerra agli <i>Scribi</i>,<span class="pagenum"><a name="Page_510" id="Page_510">[510]</a></span>
ai <i>Farisei</i> ed ai <i>Sadducei</i>, fu tutto <i>stima</i>, amore, concordia
colla società degli Esseni, da cui nacque, con
cui ebbe comuni e la sostanza e la forma esteriore, il
dogma, il culto, le istituzioni.&mdash;Non è ella cotesta la
parodia, e la contraffazione del vero? Noi diciamo tutto
questo dei Farisei, noi spieghiamo il silenzio farisaico
colla identità essenico-farisaica, come il sistema che
combattiamo spiega il silenzio evangelico colla identità
fra Cristiani ed Esseni, e forse potrebbe credersi che
non possiamo combattere la identità essenico-cristiana
senza per ciò stesso ferire la identità essenico-farisaica,
ambe poggiando sullo stesso argomento, il silenzio
talmudico e il silenzio evangelico. Se così fosse,
io mi troverei in un bivio pericoloso: non potrei impugnare
l’arme contro il nemico senza ferire me stesso,
senza soffocare prima di nascere uno degli argomenti
più concludenti del mio sistema. Saremo noi condannati
a rinunciarvi? Io non lo credo, purchè si voglia mirare
a una radicale differenza che corre tra i due casi. S’egli
è vero che il Cristianesimo ebbe rapporti strettissimi
coll’antico Essenato, se s’inspirò in quella scuola, se ne
trasse i caratteri più prominenti, se tutto questo e anco
più concedessimo agli avversarj, ci rimarebbe sempre un
punto di divergenza che eglino stessi non ci potrebber negare.
Che dico? che non potrebbero contestare senza moralmente
suicidarsi, senz’abdicare a ogni titolo di storica,
di religiosa considerazione; vale a dire la rottura,
lo scisma dall’antico ebraismo. Se il Cristianesimo non
si separò dagli Esseni, se rimase una sol cosa con essi,
se non dilungossi dal grembo ortodosso, e se per questo
ne tacciono gli Evangeli, ch’ei rifaccia tutta la via che
da noi lo divide, che risalga la corrente che lo ha recato
da noi sì lontano, che si riduca infine nella ebraica periferia,
se pure la pretensione ei vuol mantenere di essere<span class="pagenum"><a name="Page_511" id="Page_511">[511]</a></span>
lo stesso Essenato.&mdash;Ma se <i>nuova</i> è la legge, <i>nuovo</i> il
testamento, se proclamò sino dal nascere falso ciò che
vero confessavano gli Esseni, e vero quello che falso, se
rigettò la tradizione ch’era l’anima dell’Essenato, se
dichiarò irrite le leggi cerimoniali, se annunciò l’umanazione
del verbo incognita e blasfematoria agli Esseni,
perchè dunque degli Esseni non si favella, perchè non
si veggono con essi quelle dispute, quelle lotte che cogli
altri si vedono così frequenti?</p>

<p>Ma su, pognamo che vero sia tutto quello che dagli
avversarj si chiede, che nulla ci corra tra Cristiani ed
Esseni, che il Cristianesimo sia lo stesso che l’Essenato,
e che per questo non vi fosse luogo di farne menzione
negli Evangeli. È egli per questo a bastanza spiegato il
silenzio evangelico? Non dovrebbe anzi per ciò stesso
invocare a ogni tratto gli Esseni? Non dovrebbe fondarsi
sopra un passato venerabile, ammesso ortodossissimo, qual
fu l’essenico Istituto? Non dovrebbe cuoprirsi
colla sua egida? Non dovrebbe valersi del loro nome per
mostrare com’ei fosse meno novatore di quel che lo reputavano?</p>

<p>Che se le ragioni allegate dal Basnage non valgono
a spiegare il silenzio evangelico, se tutte le ragioni anzi
avrebbero dovuto indurre gli Evangelisti a parlarne, se
nonostante niuna menzione se ne legge, non resta che
una possibile spiegazione, ed è quella che si fonda sulla
identità degli Esseni con una di quelle scuole di cui è
veramente menzione negli Evangeli. Tra le quali niuna
più offre caratteri innegabili d’identità col nostro Istituto
di quella dei Farisei. Il nostro sistema dunque
non ha soltanto i caratteri intrinseci di verità; ma giova
ancora a spiegare alcuni problemi storici finora insoluti.</p>

<div class="figcenter">
     <img src="images/end.jpg" width="200" height="44"
         alt=""
         title="" />
</div>

</div>

<p><span class="pagenum"><a name="Page_512" id="Page_512">[512]</a></span></p>

<div class="chapter">

<h2 class="p4">LEZIONE QUARANTESIMAPRIMA.</h2>

<div class="figcenter">
     <img src="images/lez.jpg" width="100" height="35"
         alt=""
         title="" />
</div>

<p class="p2">Nella passata Lezione veduto abbiamo il silenzio degli
Evangeli intorno la società degli Esseni e la sua spiegazione.
Ma il silenzio evangelico non è il solo a deporre
in favor nostro. I libri talmudici, noi lo abbiamo veduto,
non sono certo così sterili di dati, di cenni più o meno
diretti della società degli Esseni, come sinor fu creduto,
ma non ci porgono però le esseniche allusioni che ove
siano secondati dal nostro sistema, e pertanto ne suppongono
fino a un certo segno la verità. Possiamo però
supporre per un istante che tutti i cenni, le allusioni talmudiche
siano come non fossero; possiamo dire che il
silenzio talmudico sia così profondo, così completo come
finora fu ammesso. In questa ipotesi stessa, come spiegarne
il silenzio? Come avvenne che il Talmud così pieno
di allusioni alle sètte contemporanee, ai <i>Sadducei</i>, ai
<i>Minei</i>, ai <i>Galilei</i>, alle divisioni e suddivisioni dei <i>Farisei</i>,
ai <i>Cuttei</i> o <i>Samaritani</i>, ai <i>Dualisti</i>, alle sètte primitive
del Cristianesimo, niuna ci offra menzione di quella ben
altrimenti nobile illustre famosissima dell’Essenato? Il
nostro sistema ha già risposto al grande problema. Ma
ove pure negar si volessero i resultati, in qual guisa spiegarne
il silenzio? O io erro, o l’unica possibile soluzione
è la identità degli Esseni con una delle scuole del Talmud
rammentate, per cui di questa favellando, di quella<span class="pagenum"><a name="Page_513" id="Page_513">[513]</a></span>
pure implicitamente si favelli. Ed ove tra quelle di cui
si parla nei libri talmudici discernere si voglia quella
che meglio ai caratteri risponde dell’Essenato, io credo
che ogni critico di buona fede non esiterà a rispondere;
e nella eletta parte dei Farisei, nei Teologi della scuola,
vedrà i fedeli rappresentanti dell’Essenato nei libri talmudici.
Ed ecco come per due vie opposte si giunga alla
mèta medesima, come tanto nell’ipotesi del silenzio talmudico,
quanto in quella della esistenza, ivi stesso di parlantissimi
cenni giungere si debba inevitabilmente al
medesimo resultato, vale a dire alla identità degli Esseni
colla più eletta parte dei Farisei.</p>

<p>Ma il Vangelo e il Talmud non sono i soli ad attestare
col loro silenzio la identità da noi propugnata. Vi
è un altro non meno significante documento in proposito
che col suo silenzio egualmente depone in favor nostro,
e questi è <i>Giustino</i>. S. Giustino, da cui molto si può
imparare intorno la polemica <i>ebraico-cristiana</i> dei primi
secoli, ci offre un elenco delle sètte allora esistenti nell’Ebraismo.
S. Giustino conosceva gli Esseni; non basta;
ei fa l’onore di annoverare tralle sètte dell’ebraismo
quelle eziandio che infinitamente più oscure dell’Essenato
non lasciarono, si può dire, di sè memoria se non il
nome; e pure gli Esseni soltanto sono quelli di cui si
tace assolutamente da Giustino. Questo silenzio non può
avere altra causa tranne quella da noi accennata; vale a
dire l’identità degli Esseni con alcuna delle sètte ivi stesso
da Giustino rammemorate, e pei caratteri innegabili di
strettissima affinità con quella dei Farisei, di cui sono
gli Esseni la parte più nobile e più illustre.</p>

<p>Ma oltre le prove tratte dal silenzio degli <i>Evangeli</i>,
del <i>Talmud</i> e di <i>Giustino</i>, vi è un passo nel nostro
Giuseppe che, per chi ben lo intenda, depone altamente
in favor della identità da noi propugnata. Ed è quello<span class="pagenum"><a name="Page_514" id="Page_514">[514]</a></span>
nelle <i>Guerre Giudaiche</i> al Cap. XII, ove narra Giuseppe
il nascimento di una quarta setta creata da un Giuda,
del quale egli narra le gesta e la vita. Giuseppe così si
esprime: <i>Questo Giuda fu autore di una quarta setta
di cui la prima è quella dei Farisei; la seconda dei
Sadducei; la terza degli Esseni, ch’è di tutte la più
perfetta</i>. Giuseppe, voi lo udite, chiama la setta degli
Esseni, <i>di tutte quante la più perfetta</i>. Giuseppe ne loda,
ne esalta i pregi singolarissimi; Giuseppe, il <i>Fariseo</i> confessato,
il <i>Fariseo</i> illustre, l’apologista eziandio dei Farisei.
Io lo chieggo agli uomini di buona fede: avrebbe egli
così parlato Giuseppe, avrebb’egli chiamato la setta essenica
<i>di tutte la più perfetta</i>, se gli Esseni come i Sadducei
dissentito avessero profondamente dai Farisei, se formato
avessero una scuola nemica, se la parte anzi non fossero
stata più eletta, più illustre del farisato medesimo?</p>

<p>Noi abbiamo finora veduto quanto valga il silenzio
degli Evangeli, del Talmud, di S. Giustino, e quanto le
parole stesse di Giuseppe in favore della identità da noi
propugnata. Qui non hanno però termine gli argomenti
estrinseci che formano di questa lezione il subbietto. Vi
sono quelli che abbiamo detto <i>cronologici</i> e <i>storici</i>, e
di cui vado adesso a darvi contezza. E sono a due punti
riferibili, i più prominenti della essenica esistenza, a due
momenti principali di loro vita, a quelli che contrassegnano
l’apogeo e il perigeo, lo stato più florido e la
decadenza, o per dir meglio la scomparsa dello istituto
dalla scena del mondo. Ed ambi ci forniscono novello
argomento in favore del nostro sistema. Il momento
più bello della esistenza dell’<i>Essenato</i> egli è quello senza
meno, in cui scrisse Filone, vale a dire il primo secolo
dell’Era Volgare. Allora l’Egitto e la Palestina offrivano,
nel duplice ramo di <i>Terapeuti</i> ed <i>Esseni</i>, tutte
quelle istituzioni, dottrine, tutti i costumi di cui si fecero<span class="pagenum"><a name="Page_515" id="Page_515">[515]</a></span>
storici Giuseppe e Filone, e le offrivano in tutta la pompa
e la forza del loro sviluppo. Allora <i>Esseni</i> e <i>Terapeuti</i>
avevano e studiavano, al dire dei medesimi, libri speciali,
veneratissimi trasmessigli dai loro maggiori. Ma
che dico? Scorrono già due secoli: siamo ai tempi di
Alessandro Severo, e di Porfirio filosofo; e Porfirio
non rifinisce di laudare l’istituto degli Esseni, e tante
sono le lodi che gli profonde, che il cardinale Baronio
non esitava di asserire, confortato eziandio da altri indizj,
non potere non essere esso Porfirio di origine, di nazione
israelitica. Tanto che non si può muover dubbio che
sino nel terzo secolo dell’Era Volgare vi era l’Essenato,
pieno di vita ed in perfetta possessione delle sue istituzioni
e dei suoi libri. In qual guisa sì repentina scomparsa?
In qual guisa si ecclissò il sole essenico, si può
dire in sul meriggio? In qual guisa scomparvero ad un
tratto le sue istituzioni ed i suoi libri? Che lo istituto
siasi spento senza seguire le leggi regolari, ordinarie
di ogni vita sociale, senza percorrerne le fasi tutte di declinazione
e di decadenza, è già tal supposto che nulla
può darsi di più strano, di più inverosimile, è già per se
stesso uno dei più parlanti riscontri colla parte più eletta,
superlativa, teologica, della scuola dei Farisei. La quale
presente nei libri più antichi del Rabbinato talmudico,
presente nella Misna, nei Medrascim, nell’uno e nell’altro
Talmud, sparisce poi dalle scritture rabbiniche
posteriori, sparisce collo sparire del Dottorato talmudico,
e sparisce, lo che più monta, in quel punto istesso in
cui sparisce dalla storia la società degli Esseni, e col simultaneo
suo sparire giova mirabilmente ed al sistema
d’identità da noi propugnato, ed a rispondere trionfalmente
allo argomento degli avversarj i quali trar vorrebbero
dal silenzio del Rabbinato postalmudico nuovo
pretesto a negare l’antichità, l’autenticità cabbalistica.<span class="pagenum"><a name="Page_516" id="Page_516">[516]</a></span>
Noi torneremo sull’argomento presente quando il secondo
punto toccheremo della loro scomparsa. Noi dobbiamo
notare adesso un nuov’assurdo ch’emergerebbe dal rifiuto
del nostro sistema. Se gli Esseni e i Terapeuti non
sono i medesimi Cabbalisti; se la scuola non si è perpetuata
sott’altro nome nella scuola dei Cabbalisti; se i
loro libri, le loro opere, i loro scritti, che redato avevano,
come dice Filone, dai loro maggiori, che formavano,
come attesta egli stesso, oggetto precipuo, amatissimo dei
loro studj, non si perpetuarono, non si trasfusero in quelle
opere che la scuola serbò gelosamente dei Cabbalisti;
se questi libri ai tempi di Filone, ai tempi eziandio di
Porfirio, erano in fama grandissima, e oltremodo studiati
e venerati presso gli Esseni, in qual guisa spiegare
la loro subitanea e completa scomparsa dalla superficie
del mondo; in qual guisa libri diffusi, meditati, venerati
non lasciarono di sè traccia veruna? Io comprendo che
libri preziosi celebratissimi siensi in breve ora perduti,
che sieno stati anzi distrutti, o per scarsezza di esemplari
svanissero dalla faccia del globo; ma che libri, non
solo religiosi, non solo autorevoli, ma libri eziandio incarnati
colla esistenza stessa di un istituto vivacissimo,
anzi, colla fede, colle dottrine di un popolo tuttavia vivente;
che libri i quali esprimono, senza meno, il grado
più eccelso del suo intellettuale sviluppo, siensi perduti
in modo sì intero, sì assoluto, sì irreparabile, egli è tal
fenomeno bizzarrissimo ch’io non riesco a comprendere.
Ma se i libri essenici sono quei medesimi che compongono
la Biblioteca cabbalistica, o almeno se le idee, se le
dottrine che li contessevano, si travasarono sott’altra
forma nelle opere e negli scritti dei teosofi; in fine se
il nostro sistema non è bugiardo, l’asserzione di Filone
non è più contraddetta dai <i>fatti</i>, e il più strano fenomeno
che siasi mai dato nella istoria cede il luogo al più normale<span class="pagenum"><a name="Page_517" id="Page_517">[517]</a></span>
e verosimile andamento nella seguenza dei fatti.</p>

<p>Ora diremo del secondo punto di contatto che ci offre
la Storia tra le due scuole nel momento in cui spariscono
dalla scena del mondo; gli uni, i Cabbalisti, dai libri posteriori
al Talmud; gli altri, gli Esseni, dagli storici,
dai cronisti posteriori a Giuseppe e Filone, ai primi Padri
della Chiesa e Porfirio. Io dissi, non ha guari, che
meglio che scomparsa, meglio che estinzione, si dovrebbe
chiamare questo sottrarsi degli <i>Esseni cabbalisti</i> dalla
scena del mondo un’<i>ecclissi</i> temporaria, un ritiramento
nelle più segrete latebre dell’Ebraismo, uno ascondimento
precario a guisa di quei fiumi che ad un tratto
avvallando e sprofondandosi nelle viscere della terra, si
aprono una via sotterranea per miglia non poche, onde
erompere di nuovo alla superficie del globo e lo antico
corso seguire alla luce del sole. Due cose sono da notarsi
in questo fatto importante: la causa che lo ha prodotto;
lo insegnamento prezioso che ci porge, e i nuovi
riscontri in favore della identità da noi sostenuta. Della
causa si vorrebbe discorrere con ampiezza maggiore di
quella che qui è concessa, tanto parmi rilevante e connessa
coi più grandiosi problemi della storia contemporanea.
Pure è bene che qui ne abbiate almeno un cenno.
E per averlo meno inadeguato che è possibile, mestieri
è che vi riduciate a memoria come tre grandi avvenimenti
segni la Storia circa all’epoca istessa, vale a
dire, nel terzo o quarto secolo dell’èra volgare. Il primo
è il trionfo definitivo del Cristianesimo. Il secondo è la
formulazione definitiva della tradizione nei libri talmudici.
Il terzo è la scomparsa, è l’eclissi di una dottrina
che fatto aveva per lo mondo romore stragrande sotto
tre forme particolari, ma una sempre, e la stessa nella
sostanza; e le tre forme sono l’<i>Essenato</i>, il <i>Cabbalismo</i>
e la <i>Filosofia alessandrina</i> rappresentata da <i>Ammonio<span class="pagenum"><a name="Page_518" id="Page_518">[518]</a></span>
Sacca</i>, da <i>Platino</i>, da <i>Porfirio</i>, da <i>Samblico</i> e da <i>Proclo</i>.
Questo sincronismo, questa contemporaneità dei tre grandissimi
eventi, non è a caso. In gran parte, si può dirlo
arditamente, i due ultimi fatti, la <i>formulazione della
tradizione, e la scomparsa dell’Essenato, del Cabbalismo
e dell’Alessandrinismo</i>, essere conseguenza più o meno
diretta del primo e momentosissimo fatto, voglio dire il
<i>trionfo del Cristianesimo</i>. Il quale dopo avere a lungo
lottato coll’Ebraismo da cui tratto avea il nascimento,
colla civiltà e colla filosofia alessandrina con cui ebbe
più di un tratto di somiglianza, finì col prevalere sulle
due forme rivali, sulla forma religiosa trionfando dell’opposizione
del Giudaismo, sulla forma civile e filosofica
trionfando della opposizione dell’Essenismo. Vinti nel
mondo esteriore, spodestati dal Cristianesimo trionfante,
<i>Essenismo</i> e <i>Giudaismo</i>, disperando oggimai di lottare e
di vincere, pensarono almeno a conservarsi, a custodire
pei tempi avvenire il pensiero, l’idea di cui erano depositari.
Ambi lo fecero, ma ognuno in quel modo che
più tornava acconcio al suo genio, ai suoi destini: l’<i>Essenismo</i>
depose la stola di sacerdote e ispirò le lettere,
le scienze, la filosofia della società riformata per comparire
di nuovo ed invadere, ad èra meglio opportuna, il
dominio istesso della religione e del culto. L’<i>Ebraismo</i>,
che il trionfo veduto aveva della forma sorella, ma non
meno per questo rivale, che appunto per le affinità che
tra esse correvano, doveva ragionevolmente temere di
essere da quella avvolto, circonfuso, assorbito, che vedeva
il mondo confonderli, immedesimarli nella stessa
esecrazione o nello stesso rispetto; l’Ebraismo avendo
invano combattuto, osteggiato ciò che dal Cristianesimo
lo divideva, pensò a difendersi, a premunirsi contro di
quello che al Cristianesimo il congiungeva. Se durante
le lotte ci furono le discrepanze a temere, ci furono<span class="pagenum"><a name="Page_519" id="Page_519">[519]</a></span>
per contro dopo il trionfo le somiglianze. Quell’ombra
vana, quel ricordo lontano, quel simulacro di Ebraismo
che la Chiesa ostentava, era il pericolo massimo per la
esistenza del nome ebraico. Quel centro possente di
Pseudo-Ebraismo che si andava formando in Costantinopoli
e in Roma, era un’aperta voragine dove precipitate
sarebbero il nome e la fede ebraica, dove gli animi
ebraici inquieti, perplessi in quell’istante critico di rottura
fra le due forme, e non sapendo da qual parte fosse
il vero, l’antico Ebraismo avrebbe con facile apostasia
disertato gli antichi vessilli. Quindi nei Dottori, nei
Padri del popolo, il grande studio di definirsi, quando
quello spettacolo grande che somiglia ad un esercito avvolto
nelle tenebre per vie nuove e inesplorate, che per
riconoscersi, per distinguersi dagli inimici, moltiplica i
contrassegni con assise, con motti, con armi diverse;
quindi in una parola lo studio, come dissi, di definirsi:
definirsi nelle leggi, negli usi, nelle credenze colle più
precise e formulate sanzioni dell’opere scritte, e al tempo
istesso con concentramento, con ritiramento della vita
e del pensiero ebraico nelle più segrete latèbre del popolo
nostro. A quel moto di espansione che prodotto aveva i
<i>Filoni</i>, gli <i>Aristobuli</i>, i <i>Flavii</i> e le lotte rabbiniche colle
sètte contemporanee, sottentrò un moto contrario di ripiegamento
sopra se stessi, e per meglio conservarsi, e
per meglio serbarsi intatti e possenti per l’avvenire. Ma
questo internamento del pensiero ebraico si verificò in
quella misura che più si richiedeva, secondo l’importanza
e la gelosia delle dottrine. S’egli è sensibile in
tutte le parti dello scibile ebraico, egli è sommo e cospicuo
per ciò che riguarda la parte più riservata di
quelle dottrine, la riposta teologia che si chiama <i>Essenato</i>
nella Storia, che ha nome tra i Rabbini di <i>Cabbalismo</i>.
Dopo il trionfo del Cristianesimo il silenzio è completo<span class="pagenum"><a name="Page_520" id="Page_520">[520]</a></span>
intorno gli Esseni, non meno completo intorno la scuola
i cui fasti sono contenuti nel Talmud sotto il nome di
<i>Pardes, Sitre tora Maase Mercaba</i>. Se questo è il fatto,
e fatto accertato, non meno ovvia riesce la spiegazione
dopo le cose discorse. Ambi, <i>Essenato</i> e <i>Cabbalismo</i>, o
per dir meglio il Cabbalismo sotto il duplice nome, non
appena fatto avevano di sè mostra nel mondo, non appena
ne furono alquanto divulgati i misterj, non appena
si fe segno di voler deporre i veli opacissimi che il nascondevano,
che il romore si levò grande tra gli Ebrei e
fuori, che i dogmi ne furono fraintesi, che gli insegnamenti
abusati, che le teorie mischiate a teorie sconosciute
e straniere, e che dallo strano mescuglio sorse un
<i>Pseudo-Essenato</i>, un <i>Pseudo-Cabbalismo</i> che si disse
Cristianesimo, e che non fu altro in origine che un Cabbalismo
equivocato. Quando la lotta pubblica esteriore
finì col trionfo del Cristianesimo, videro i Dottori nostri
quali amari frutti raccolto avevano dalla non troppo gelosa
custodia dei loro misteri, dalla non troppo gelosa
scelta dei loro cultori. Quindi l’antico e vero Cabbalismo
si ritira innanzi il più fortunato rivale, quindi un silenzio,
un segreto più assoluto, e per cansare ogni contatto
col Cristianesimo vittorioso, e per togliere ogni causa di
nuovo abuso, di nuovi errori, di nuovi scismi e quindi
quell’ecclissarsi instantaneo dal mondo rabbinico del
Cabbalismo talmudico, che sarebbe il più difficile e insolubile
problema se non avesse la più ovvia e natural
spiegazione nei fatti e nei pensieri discorsi.</p>

<p>Ma non solo perdiamo il Cabbalismo di vista col
trionfo del Cristianesimo, ma l’Essenato eziandio cessa
di comparire sulla scena del mondo, nell’epoca istessa
in cui l’altro scompare; grande insegnamento, e che
sarebbe già per sè stesso fecondo, ove ancora ogni altra
circostanza mancasse che nel tramontare delle due scuole<span class="pagenum"><a name="Page_521" id="Page_521">[521]</a></span>
nuovo segno non ci additasse d’identità. Ma questa circostanza
esiste, ed esiste troppo eloquente perchè qui
non si accenni. È il nome che narra la Storia aver recato
gli Esseni sul declinare di loro esistenza, è il nome che
unanimi gli assegnano gli ultimi storici della scuola, il
nome di <span class="smcap">abitanti del cielo</span>. Se gli Esseni si dissero
<i>abitanti del Cielo</i>, se la Storia fedele registrava questo
epiteto, ci pare che abbia voluto fornirci la più bella
gemma con cui suggellare possiamo questo monumento
di amore, di studio, di ammirazione ch’elevato abbiamo
in onore della gran scuola. Non dirò del nome già abbastanza
parlante di <i>Angioli</i>, <i>Malahe Asciaret</i>, recato
indistintamente dai più dotti dei Farisei, e che veduto abbiamo
usato eziandio dal Cristianesimo nascente, quando
i suoi vescovi chiamavansi col nome di Angioli. Ma tacere
non si deve di una più propria, più speciale, più
decisiva appellazione; e più decisiva perchè unica in tutta
la Biblioteca talmudica, e sopratutto perchè quell’unica
volta è posta in bocca di quello, che se Esseni v’ha tra i
Dottori, è l’Esseno per eccellenza, voglio dire <i>R. Simone
Ben Johai</i>. Egli è là ove, deplorando lo scarso numero dei
seguaci, le fila diradate del <i>Pardes</i>, il declinare sempre
più sensibile della scuola, pronunziava la grande, la eloquente
parola. Diceva R. Simone Ben Johai: <i>Veggo gli</i>
<span class="smcap">abitanti del cielo</span> <i>in numero scarso. Se dieci sono, io
e il figlio mio siamo tra i dieci. Se due sono, io e il
figlio mio, siamo quei due.</i> E questo nome di <span class="smcap">abitanti
del cielo</span> l’usa Ben Johai, l’Essena per eccellenza,
l’usa allora appunto che vuol accennare alla decadenza
della scuola, vale a dire allora appunto quando la Storia
accenna averlo assunto lo Essenato, e l’usa nel Talmud,
libro non dubbio, non controverso, e che autorevole favella
agli amici come agli avversari della verità cabbalistica.</p>

<p>Ah! dopo questo prezioso trovato, possiamo chiudere<span class="pagenum"><a name="Page_522" id="Page_522">[522]</a></span>
contenti questa Storia dell’illustre Istituto; possiamo
dire addio contenti a quegli spiriti beatissimi; possiamo
togliere commiato da costoro che nel dipartirsi ci invitano
a salutarli col titolo di <span class="smcap">abitanti del cielo</span>; possiamo
riconoscere in essi, i nostri Dottori più illustri e
più santi; e col dolce nome salutarli di <i>Padri</i> e maestri
del nostro popolo.</p>

<p>Ed a voi una parola ancora pria di separarci. Se fu
bello ed onorevole, se fu soave all’animo mio il vedere
i miei esordj incoraggiti con tanta affluenza di uditori;
se titolo giusto si acquistarono pur essi alla mia gratitudine,
egli è certo che l’onore più grande, che l’affetto
più sentito spetta a coloro che perseverarono. Grazie vi
sien rese, e grazie sincere. Voi muoveste costanti nella
via in cui m’inoltrava; voi porgeste assidui l’orecchio
alle mie Lezioni; voi comprendeste quanta importanza
si nascondesse per entro a certi studj, che ai frivoli, ai
semidotti, agli <i>ameni</i> anco nelle lettere e negli studj,
potrebbero sembrare per avventura destituiti di ogni
momento; voi toglieste a cuore l’onore di questa città
che dopo essersi annunziata al mondo iniziatrice di nuovi
studj, imitatrice della seria letteratura germanica, riscuotitrice
del sonno che ne gravava le ciglia, sarebbe caduta
senza di voi, in onta e in deriso presso l’Ebraismo
universale. Imperciocchè, s’ella è vera sentenza per ogni
culto, ella è verissima e santissima pel culto ebraico. Il
vero Tempio, le vere glorie, le vere bellezze, il vero decoro
meglio che nei marmi e nei fregi esteriori, sono
nell’uomo interno, nel suo sapere, nella sua cultura,
negli studj in cui si adopera, nel Tempio, a tutto dire,
dell’animo suo, senza di cui ogni pompa esteriore è vana
e ridicola ostentazione di <i>Fede</i>, di <i>Religione</i> bugiarda.</p>

<p class="pc2 mid">FINE.</p>

</div>

<div class="chapter">

<h2 class="p4">NOTE:</h2>

<div class="footnotes">

<p class="pfn4"><span class="ln1"><a name="Footnote_1_1" id="Footnote_1_1"></a><a href="#FNanchor_1_1"><span class="label">[1]</span></a></span>
Sicarj si chiamavano i <i>terroristi</i> ebrei che volevano spinger
la resistenza alla signoria straniera sino all’estremo e con tutti i
mezzi. I Vangeli, se non erro, vi alludono.</p>

<p class="pfn4"><span class="ln1"><a name="Footnote_2_2" id="Footnote_2_2"></a><a href="#FNanchor_2_2"><span class="label">[2]</span></a></span>
Udremo fra non molto Plinio, qualificare gli Esseni col nome
di <i>gente che non muore mai, e tra cui niuno nasce</i>.</p>

<p class="pfn4"><span class="ln1"><a name="Footnote_3_3" id="Footnote_3_3"></a><a href="#FNanchor_3_3"><span class="label">[3]</span></a></span>
A quai paesi corrisponde la nordica regione del Caucaso?
Se io non vado errato, ai paesi anticamente conosciuti sotto i nomi
di Frigia e Bitinia. E questi paesi che nomi recano nella Santa
Scrittura? Null’altro, dice il Bochart, e dopo di esso autori parecchi,
che quello di Aschenaz. E per quanto <i>Askenaz</i> suoni diverso nella
lingua ultima dei Rabbini, e nel valore che l’uso da lungo tempo
gli annette, quello cioè di Germania; nonostante, ai Dottori, organi
veri, legittimi di tradizione, non mai avvenne usare per Germania
<i>Askenaz</i>. Che dico? Sono essi per contro che il suggello appongono
alla Interpretrazione del Bochart, e tutto il peso vi aggiungono
del numero e della tradizione. Abbiamo detto, non è molto,
il Parafrasta di Gerusalemme tradurre Aschenaz per Asia: ora non
è egli solo che all’uopo ci ajuti. Egli è il <i>Rabba</i>, che l’<i>Askenaz</i> della
Scrittura ci presenta in Asia. Egli è altresì il Talmud di Gerusalemme,
che <i>Asia</i> egualmente sostituisce ad <i>Askenaz</i>. Non basta: ma,
cosa più sorprendente, vi ha un nome d’un popolo tra i figli di
Jafet e tra i popoli Giapetidi, che il nome reca di Tubal. Ora, o signori,
che cosa è Tubal? <i>Bitinia</i>, vi risponde aperto il Talmud Jerosolimitano;
<i>Essenia</i>, vi risponde aperto egualmente il Medras. Duplice
asserzione che a vicenda si rischiara, che a vicenda s’illustra,
che ci rimena col pensiero alla Bitinia, che, secondo Tolomeo, il
Klaproth e il Dubois, fu specialmente contrassegnata col nome di
<i>Asia</i>. Egli è, insomma, quel cumulo maggiore di prove che sia lecito
desiderare onde mettere in sodo la esistenza di una particolare
regione denominata Asia, e per giustificare il Talmud.</p>

<p class="pfn4"><span class="ln1"><a name="Footnote_4_4" id="Footnote_4_4"></a><a href="#FNanchor_4_4"><span class="label">[4]</span></a></span>
Si dice, è vero, Scuola <i>eleatica</i>, <i>cirenaica</i> ed <i>itala</i>; ma non
si dice, od appena, <i>eleati</i>, <i>cirenaici</i> ed <i>itali</i>.</p>

<p class="pfn4"><span class="ln1"><a name="Footnote_5_5" id="Footnote_5_5"></a><a href="#FNanchor_5_5"><span class="label">[5]</span></a></span>
Vi sono alcuni testi rabbinici antichi, che farebbero credere
essere stati piuttosto i discepoli di Zadoc e Baitos, ch’eglino medesimi,
i fondatori delle sètte di questo nome. Ma posto ciò eziandio,
riman ferma la esistenza storica di Baitos, e la derivazione da esso
del nome della setta. Quanto ai Sadducei, setta a questa collaterale,
la critica moderna si è permessa da poco in qua un congetturare
senza limiti e senza freno. Lo spirito caraitico e antitradizionale
che informa alcuni distinti suoi corifei, fece trovare nel nome di
Sadducei un senso eminentemente encomiastico, facendolo derivare
da Zaddik, <i>giusto</i>. Altri fece risalire i <i>Sadducei</i> a <i>Zadok</i>, antico sacerdote
a’ tempi di Salomone, e vide per conseguenza in essi un
partito <i>sacerdotale</i>. Il Sig. <i>Renan</i>, nella recente sua opera <i>Vie de
Jesus</i>, fece altrettanto rispetto al <i>Baitusei</i>, che volle derivati da un
<i>Böethus</i> pontefice di questo nome. Sarebbero, dunque, e <i>Sadducei</i> e
<i>Baitusei</i> della famiglia sacerdotale. Qualunque sia il fondamento di
questa congettura, egli è certo che il sacerdozio costituiva ai tempi
di G. C. un partito ostile ai <i>Farisei</i>, tanto per le tendenze politiche,
quanto per le dottrine religiose. E di ciò abbiamo autorevoli documenti
nel Talmud, nè il sig. <i>Renan</i> ne dissente minimamente. Solo
ci pare ch’ei non tragga tutte le conseguenze che da questo fatto
derivano, nella discussione dei grandi problemi ch’ei si è proposto.
Ma qui non è luogo a parlarne.</p>

<p class="pfn4"><span class="ln1"><a name="Footnote_6_6" id="Footnote_6_6"></a><a href="#FNanchor_6_6"><span class="label">[6]</span></a></span>
Il nome talmudico Baitos è identico al <i>Bœthus</i> pagano. Vi fu
un Bœthus stoico, contro cui scrisse Porfirio un Trattato sull’Anima.
V. <i>Enneades de Plotin, trad. par Bouillet: Paris</i>. Vol. II, p. 68.</p>

<p class="pfn4"><span class="ln1"><a name="Footnote_7_7" id="Footnote_7_7"></a><a href="#FNanchor_7_7"><span class="label">[7]</span></a></span>
Il Talmud è pieno di allusioni alla setta dei Baitusei; e
quanto di essa si legge, delle dottrine e costumanze, nulla offre
di analogo a quanto sappiamo d’altronde di certa scienza intorno
la società degli Esseni.</p>

<p class="pfn4"><span class="ln1"><a name="Footnote_8_8" id="Footnote_8_8"></a><a href="#FNanchor_8_8"><span class="label">[8]</span></a></span>
L’illustre sig. Frank, autore della <i>Kabbale</i>, notò a buon diritto
come nella identificazione suprema dell’Essere e del Pensiero
precorresse la Teologia ebraica alle ultime dottrine prevalse in
Germania. Ciò che ci reca ad una più alta antichità, che ne fa risalire
alle Bibliche sorgenti, e che perciò stesso rivela nelle viscere
dell’idioma biblico l’arcana dottrina teosofica che per entro vi circola,
è questa sinonimia profonda di Essere e Pensiero nella radice
<i>Ies</i>, onde qui si discorre. In un ordine poco diverso d’idee abbiamo,
nel verbo <i>Iadah</i>, conoscere, un’altra non meno ammirabile
sinonimia di <i>Conoscenza</i> e <i>Amore</i>. Noi renunciamo a citare il nome
di Benedetto Spinosa, e ciò che nella sua <i>Etica</i> pertratta. È noto
come i due attributi della Sostanza sieno per esso il <i>pensiero</i> e
la <i>estensione</i>; e ciò che vi ha di acroamatismo ebraico nelle dottrine
di Spinosa, ciò che costituisce la sua deviazione dall’acroamatismo
ortodosso, ci studiammo di porre in luce in un articolo in idioma
francese dettato, nel quale prendemmo a rilevare alcune mende
nelle quali ci sembrò incorrere l’illustre sig. Emilio Saisset, nell’egregio
suo lavoro pubblicato dalla <i>Revue de deux Mondes</i> intorno a
<i>Maïmonide</i> et <i>Spinosa</i>.</p>

<p class="pfn4"><span class="ln1"><a name="Footnote_9_9" id="Footnote_9_9"></a><a href="#FNanchor_9_9"><span class="label">[9]</span></a></span>
Solo nel secolo scorso, e tra gli Enciclopedisti sarebbe suonata
una eresia filologica l’additare nell’Ebraico l’origine di un
vocabolo greco. Erano costoro così lungi dall’immaginarne perfino
la possibilità, che tra le più speciose obbiezioni che mossero contro
la originalità e santità delle sacre scritture, sì fu il nome di Giove
pagano, che dissero origine e modello del nome ineffabile del Dio
d’Israel, senza riflettere che gli Ebrei avrebbero dovuto andare a
cercare il tipo immaginario non già in Grecia ove Giove ebbe nome
<i>Zeus</i>, ma in Roma, anzi in Etruria, sin dove lo raggiungono gli studj
moderni. Per essi, il Sole delle origini non sorgeva più dall’oriente;
e bene stava cotesto ragionare in bocca di chi cantò per Caterina
Seconda:&mdash;</p>

<p class="ppn6 p1">C’est du nord qu’aujourd’hui nous vient la lumière.</p>

<p class="pfc4 p1">I progressi della scienza hanno ricollocato nell’oriente la sorgente
della luce morale, siccome non cessò mai di essere il fonte della
luce che ci rischiara; e basta aprire un lessico moderno per comprendere
ad un solo sguardo qual parte segnalatissima sostenga
l’idioma ebraico, e in generale sostengono le lingue semitiche, nella
formazione delle lingue occidentali; comecchè si collochino nella famiglia
delle indo-germaniche, e se ne cerchi la prima derivazione o
almeno la forma loro più antica, nella lingua sanscrita.</p>

<p class="pfn4"><span class="ln1"><a name="Footnote_10_10" id="Footnote_10_10"></a><a href="#FNanchor_10_10"><span class="label">[10]</span></a></span>
Quanto volentieri rendiamo omaggio alla non infelice interpretazione
del nome Esseni dal greco <i>Isos</i> amici, confidenti; altrettanto
ci ripugna il credere, come vorrebbe persuadercene l’illustre
Rabbino, che lo stesso vocabolo greco abbia derivazione ebraica, e
tragga origine dall’incertissimo <i>Hoze</i> o <i>Hazut</i> d’Isaia, XXVIII, 15, 18,
spiegato nel senso greco di Amicizia e Confidenza. Basti dire che
l’esempio ebraico è unico in tutta la Bibbia in questo senso, mentre
appena un uso frequente, quasi universale, basterebbe ad autorizzare
il supposto di un passaggio dall’ebraico al greco; che questo
senso stesso è almeno problematico, stando il <i>Gesenius</i> per altro, il
quale non tollera questa assimilazione coll’Isos greco; e che infine
meglio che la interpretazione dell’uno o dell’altro a noi arriderebbe
l’ipotesi che qui non si tratta, nel <i>Hoze</i> o <i>Hazut</i> d’Isaia, che di un
sinonimo assai più antico, più nobile e più puro del <i>Galui</i> di Geremia,
Cap. XXXII, 11, che vale probabilmente quanto <i>attestato</i>, o almeno
documento pubblico che accerti la esistenza di un contratto: e
vale alla lettera, <i>Scuoperto</i> o <i>Aperto</i>, come Hoze o Hazut suona pure
alla lettera, <i>quello per cui si vede</i>, o <i>veduta</i>. Ove non si voglia dire
piuttosto che il <i>patto</i> per eccellenza, l’alleanza con Dio, essendo sancita
per opera di una rivelazione, questa viene usata come sinonimo
di patto nella parola Hoze o Hazut, per indicare l’alleanza col genio
della Morte o dell’Inferno. Inoltre, parci l’illustre Rapoport caduto
in una strana illusione quando trova affine al <i>Hoze</i> d’Isaia, l’arabo
<i>Haz</i>, stringere patto, unirsi; mentre è evidente che questo verbo
arabo non ha rapporto che coll’<i>ahaz</i> ebraico e coll’<i>ahad</i> arameo,
<i>stringere</i>, <i>unire</i>.</p>

<p class="pfn4"><span class="ln1"><a name="Footnote_11_11" id="Footnote_11_11"></a><a href="#FNanchor_11_11"><span class="label">[11]</span></a></span>
<i>Esodo</i>, cap. XV, v. 26.</p>

<p class="pfn4"><span class="ln1"><a name="Footnote_12_12" id="Footnote_12_12"></a><a href="#FNanchor_12_12"><span class="label">[12]</span></a></span>
<i>Proverbi</i>, cap. III, v. 8.</p>

<p class="pfn4"><span class="ln1"><a name="Footnote_13_13" id="Footnote_13_13"></a><a href="#FNanchor_13_13"><span class="label">[13]</span></a></span>
Vi fu tra i Dottori chi intese in questo senso la signoria predetta
dal Genesi all’uomo sopra le altre creature. Non si può
negare che la frase nulla scapita, così intesa, della sua sublimità.</p>

<p class="pfn4"><span class="ln1"><a name="Footnote_14_14" id="Footnote_14_14"></a><a href="#FNanchor_14_14"><span class="label">[14]</span></a></span>
Salmo XXXXI, v. 5.</p>

<p class="pfn4"><span class="ln1"><a name="Footnote_15_15" id="Footnote_15_15"></a><a href="#FNanchor_15_15"><span class="label">[15]</span></a></span>
<i>Isaia</i>, VI, v. 10.</p>

<p class="pfn4"><span class="ln1"><a name="Footnote_16_16" id="Footnote_16_16"></a><a href="#FNanchor_16_16"><span class="label">[16]</span></a></span>
<i>Isaia</i>, LVII, v. 18.</p>

<p class="pfn4"><span class="ln1"><a name="Footnote_17_17" id="Footnote_17_17"></a><a href="#FNanchor_17_17"><span class="label">[17]</span></a></span>
<i>Geremia</i>, VIII, v. 22.</p>

<p class="pfn4"><span class="ln1"><a name="Footnote_18_18" id="Footnote_18_18"></a><a href="#FNanchor_18_18"><span class="label">[18]</span></a></span>
Opera infinita e certo non capace di stringersi in una nota
noi faremmo, ove volessimo tutte riandare le analogie che la predicazione
evangelica, il primitivo cristianesimo, ci offrono colla società
degli Esseni. Forse ne sarà dato accennarne alcune, e solo di
volo nel seguito di questa istoria. Ciò che possiamo sino da ora
additare al lettore istruito, sono le numerose figure, imagini, locuzioni
tratte dall’esercizio della medicina che ricorrono in bocca al
Fondatore del Cristianesimo, le cure ch’egli prodiga agli infermi, la
<i>Salute</i> onde s’intitola la nuova dottrina; indizj tra altri infiniti, che
persuasero gravissimi autori antichi e moderni a vedere nell’Essenato
la prima origine d’onde uscì il Cristianesimo evangelico. Nello
scorso secolo, Bahrdtt e Venturini furono i più eminenti rappresentanti
di questo sistema; e gli studj susseguenti nulla valsero a renderlo
meno probabile.</p>

<p class="pfn4"><span class="ln1"><a name="Footnote_19_19" id="Footnote_19_19"></a><a href="#FNanchor_19_19"><span class="label">[19]</span></a></span>
Amici solo del vero, e rinunziando alla spuria gloria di aver
ammaestrato Platone e Pitagora che alcuni Padri sognarono in favore
dell’Ebraismo, ci acquistiamo il diritto di ripudiare egualmente
una non meno falsa sentenza; cioè che l’Oriente semitico sia
andato a scuola dei Greci, dei Romani, e anche degli Etruschi e antichi
Italiani. Sistema dismesso dopo i tentativi invano assaggiati
dal Biscioni, dal Mazzoldi, in favore delle <i>origini italiche</i>; ma che il
sig. Gherardi tentò d’inverdire in un’opera recente, che ha, se non
altro, il merito dell’eleganza e della erudizione. Ci duole aggiungere
che non ne ha altri, e che vi manca quella nota impreteribile
in ogni storica pertrattazione non solo, ma anche di un buon romanzo,
la <i>verosimiglianza</i>. L’ebraismo ha una gloria più legittima
e non men bella da vantare; quella di aver ammaestrato per mezzo
della primitiva rivelazione i maestri stessi di Pitagora e di Platone,
i legislatori, i Tesmofori e i poeti-teologi di Grecia e d’Italia: e
questa e la Grecia a loro posta hanno titoli più legittimi che non il
primato sull’oriente semitico; quello di avere sviluppato quei germi
che l’Oriente vi dispose, in guisa che invano sariasi desiderato da
popoli diversamente temprati, conciossiachè, nella guisa stessa che
non ogni terreno è capace di fare allignare ogni sorta di pianta,
così non ogni popolo è capace di fare fruttificare certi principj.
I Dottori nostri, colla teoria loro dei <i>Sarim</i> o <i>genj de’ popoli</i> tutti
necessarii e che nel loro insieme costituiscono la vera e completa
<i>Mercabà</i>, cioè il carro che Dio stesso conduce e guida, gittarono le
basi della più alta <i>filosofia della storia</i> che capir possa in mente
mortale.</p>

<p class="pfn4"><span class="ln1"><a name="Footnote_20_20" id="Footnote_20_20"></a><a href="#FNanchor_20_20"><span class="label">[20]</span></a></span>
Il dotto signor Munk è sventuratamente afflitto da quasi
completa cecità.</p>

<p class="pfn4"><span class="ln1"><a name="Footnote_21_21" id="Footnote_21_21"></a><a href="#FNanchor_21_21"><span class="label">[21]</span></a></span>
I fatti dall’illustre sig. <i>Frank</i> allegati, se provano improbabilissima
un’influenza decisiva tra le due capitali e le due civiltà, non
bastano però ad escludere ogni qualsiasi ascendente. Questo anzi è
provato da quelle non scarse nozioni che di Alessandria e del suo
ebraismo tralucono negli scritti dei dottori, e da quelle comunicazioni
che la mercè dei viaggi intrapresi da varj cospicui dottori, non
cessarono di rinnovarsi di tratto in tratto tra i due paesi. Il Talmud
è ricco di notizie intorno all’organamento dell’ebraismo nella capitale
dei Tolomei. Si rende ragione dei tribunali ebraici di Alessandria
(Talmud Ketubot 25, 1), si magnifica la ricchezza delle sue
<i>Basiliche</i> e delle Cattedre su cui siedevano pro-tribunali settanta
dei più cospicui fra i cittadini; si descrive la magnificenza e le
forme del culto, sino ai più minuti particolari della costruzione di
quel tempio (Talmud Succa Babilonico e Gerosolomitano). Si mostra
contezza delle loro arti (Moed Katan 26), degli abusi, delle prepotenze
che si usavano sulle fidanzate altrui (Mezihà 104, 1), dei loro
costumi dissoluti (Medras Ester in principio), della loro propensione
alla magia (Ibidem e Kidduscin 49, 2). Ma ciò che più monta, sono i
viaggi che si narrano dal Talmud colà intrapresi in varie epoche dai
dottori Palestinesi. Non parleremo di <i>Onia</i>, che sugli esordj del secondo
tempio, si recò dalla Palestina in Egitto, e vi fondò quel tempio
che ne porta il nome. Si disputa nel Talmud se il tempio elevato
da Onia in Egitto fu tempio dedicato al culto del vero Dio, o a un
culto idolatrico. La prima opinione sembra prevalere. Ciò che importa
non meno sapere, è una curiosa aggiunta che il Maimonide
si permette fare nella storia del soggiorno di quest’Onia in Egitto,
della quale, a quanto io mi sappia, non vi ha memoria negli antichi
monumenti rabbinici. Il Maimonide, nel suo comento alla Miscnà
(Trattato Menahot), ragionando di Onia, ne fa sapere che trovato
avendo costui in Egitto una setta per nome <i>Kabtazar</i>, con essa si
accontò o per dir meglio si fece suo capo. <i>Kabtazar</i> è invero il nome
che si legge almeno nel comento stesso voltato dall’arabo all’ebraico.
Però era naturale in me il dubbio che qualche altro nome ben altramente
storico, sotto queste mentite sembianze si nascondesse. Infatti,
la idea mi occorse che per questo nome guasto e corrotto di <i>Kabtazar</i>,
si volesse significare per avventura i <i>Copti</i>; e per quanto la congettura
mi sembrasse non infelice, pure non mi attentai a soscrivervi
seriamente se prima non ebbi e l’attestato di antico documento e
l’adesione di uomo competentissimo. Questo è l’illustre amico mio
sig. Salomone Munk, socio dell’accademia delle Iscrizioni e belle
lettere di Parigi, al quale m’indirizzai in cerca di notizie; e che con
isquisita benevolenza risposemi nei termini seguenti: «Quant au
mot Kabtazar, sur le quel vous me faites l’honneur de m’interroger,
c’est tout simplement une faute d’impression, ou une faute
de copiste dans la version hébraïque de commentaire de Maïmonide.
La véritable leçon est <i>Kobt Masr</i>, et comme vous l’avez
bien deviné dans un premier moment il s’agit ici des Coptes anciens
ou des Egyptiens indigènes, par opposition aux Grecs qui depuis
Alexandre s’étaient établis en grand nombre en Egypte. Maïmonide
veut dire qu’Onia gagna un grand nombre d’Egyptiens indigènes,
qu’il convertit au Judaisme. (È questo fatto principalmente
che Maimonide introduce nella istoria, senza che si possa scuoprire
d’onde derivato). Les mots <i>Kobt Masr</i>, sont généralement
employés par les auteurs arabes pour désigner les anciens Egyptiens
sous les Pharaons ou leurs déscendants à l’époque des
Grecs et celle des Arabes. Encore aujourd’hui on appelle ainsi
les chrétiens d’Egypte que nous designons ordinairement par le
nom de coptes, et que descendent d’une race mêlée d’anciens
Egyptiens et de Grecs. (Qui il dotto sig. Munk trascrive il testo
arabo, e aggiunge.) J’ai fait copier ces mots arabes d’un manuscrit
de la Bibliotheque imperiale que j’ai apporté moi même d’Egypte
en 1810.» Senza più oltre aggiungere di Onia, è celebre il viaggio
di Jeosciuah Ben Perahia, quegli stesso che a detto del Talmud fu precettore
di Gesù, il quale insieme al maestro si sarebbe recato pur
esso in Alessandria. Il Talmud ci conservò la Epistola che da Gerusalemme
fu spedita alla Sinagoga d’Egitto per affrettare il ritorno
del prenominato dottore. Ella è così concepita: <i>Da me, Gerusalemme
città santa, a te Alessandria. Lo Sposo mio dimora presso di
te, ed io me ne sto in solitudine.</i> Il dotto sig. rabbino Rapoport, nel
suo Erech Millin altra volta citato (pag. 101), pare volere confermare
questo viaggio di Gesù in Egitto con quanto narrano i Vangeli della
fuga in quel paese. È noto però come questa avvenisse nella più
tenera infanzia del fondatore del Cristianesimo; mentre il viaggio
onde si narra nel Talmud sarebbe stato eseguito nella sua gioventù,
anzi poco prima della sua rottura colla Sinagoga. Tuttavia non è a
tacersi che di questo viaggio eseguito da Gesù nella età virile, narravano
i Carpocraziani, antichissimi eretici, quando dicevano: «Que
J. C. avait choisi dans ses 12 disciples, quelque fidèles amis, auxquels
il avait confié toutes les connaissances qu’il avait acquises
dans le Temple d’Isis, ou il etait resté près de treize ans a s’exercer
à une étude pratique, dont on lui avait donnée la théorie pendant
son enfance instruite et formée par les Prètres egyptiens.»
(La Maçonnerie considerée comme le resultat de la Relig. egypt.
juive et chrét., par R. D. S.; vol. I, pag. 289). Ciò pone almeno in
salvo la buona fede dei Talmudisti, e l’antichità della tradizione di
cui si fecero interpreti. Ella è attestata da un documento non meno
antico, l’<i>Evangelo di Nicodemo</i>. In questo, tra le altre cose, gli Ebrei
accusano Gesù che «arrivé à <i>certain âge fut contraint de chercher
fortune en Egypte, ou il apprit quelque secret</i>; qu’il retourna dans son
pays en Judée, et que par ce moyen il fit de la magie» (Ibid. vol. I,
pag. 445). Il Talmud Gerosolimitano racconta di un altro viaggio
posteriore, che Jehouda Ben Tabai ed un suo discepolo intrapresero
nell’Egitto. Simone Ben Sciattah, capo dei Farisei, fuggì in Egitto
per torsi alla persecuzione del cognato suo, il Re Janneo, amico dei
Sadducei. Quindi R. Jeosciuah Ben Hanania, soprannominato <i>lo Scolastico</i>,
visitò pur esso l’Egitto; e il Talmud racconta dei colloqui
avvenuti colà tra il dottore Palestinese e gli Ebrei ivi stabiliti. Un
altro dei più illustri Tanaiti, R. Johanan Asandellar, era di Alessandria
(Talmud Gerosolomitano, Haghiga cap. III). Più tardi, troviamo
domande in fatto di riti, dirette da Alessandria ai dottori di Palestina
(Talmud Gerosolomitano, Kidduscin cap. III), e circolari da
questi alle Sinagoghe di Alessandria (Talmud, Irrubin cap. III).
R. Abhu, familiare nella Corte di Cesare, vi si recò esso pure e v’introdusse
l’uso delle Palme nel primo giorno dei Tabernacoli caduto
in Sabato (Ibidem). Tutti questi viaggi, dei quali il più antico è
appena contemporaneo a Filone, non possono avere esercitato un’influenza
decisiva nè sopra la di lui filosofia, nè sulla istituzione dei
Terapeuti, che Filone descrive come da lungo tempo ivi stanziati e
stretti in consorteria; e la ignoranza almeno parziale di quanto accadeva
in Palestina, è prova in Filone di non aver subìto se non indirettamente
l’ascendente palestinese. Forse anche meno probabile
è l’altra ipotesi di un’azione qualunque esercitata dalle dottrine alessandrine
sulle idee in Palestina, e quindi nella formazione della dottrina
cabbalistica e dell’Essenato. Chi rifletta alle rare occasioni di
contatto tra i pensatori delle due sinagoghe; all’autorità e preminenza
che dovevano avere necessariamente i dottori di Palestina
sulle sinagoghe straniere; alle antichissime menzioni che vengono
fatte di una scienza acroamatica nei libri talmudici, rappresentandola
come già esistente fin dai tempi d’Illel; soprattutto alle antichissime
tracce dell’Essenato non solo in Giuseppe Flavio e in Plinio,
ma, ciò che più monta, in Filone e forse anco nei Maccabei; agevolmente
andrà convinto, che se molte strettissime attinenze, se molte
somiglianze parlantissime si rinvengono tra Filone e i Cabbalisti da
una parte, e tra Terapeuti ed Esseni dall’altra, si debbono fare risalire
a quell’epoca più antica in cui gli Ebrei si staccarono dal centro
palestinese per andare ad abitare le sponde del Nilo, ove recarono
seco, insieme al Testo della Legge, i germi di quelle tradizioni,
che subirono poi sì ricca e rigogliosa vegetazione sul patrio
suolo di Palestina.</p>

<p class="pfn4"><span class="ln1"><a name="Footnote_22_22" id="Footnote_22_22"></a><a href="#FNanchor_22_22"><span class="label">[22]</span></a></span>
La identità suprema di Esseni e Farisei che la storia presente
contribuirà spero in parte a mettere in sodo, e che antichi e moderni
autori di buon grado consentirono, non ne toglie di considerare
la prima di queste scuole siccome quella parte che per le sue
dottrine e le sue tendenze, diede più particolarmente origine alle istituzioni
e ai dogmi cristiani; ed anche di questo sembra che la critica
indipendente vada sempre più convincendosi. Questa prerogativa
degli Esseni-Kabbalisti di aver generato il Cristianesimo da
ma diffusamente trattata nel mio <i>Essai sur l’origine des dogmes et
de la morale du Christianisme</i> ci porge una naturalissima spiegazione
di questi due fatti accennati nel testo; il primo è il nome di Terapeuti
preso dai primi Cristiani, il secondo molto più momentoso è
il silenzio degli Evangeli intorno la Società degli Esseni, silenzio
non altrimenti esplicabile. Ma agevole torna il comprenderlo purchè
si ammetta ad un lato che gli Esseni non erano che la parte più
eletta, la <i>frazione</i> speculativa del Farisato, e che era quella da cui
meno dessentiva la nuova dottrina. Non è nemmeno improbabile
che <i>i Dottori della Legge</i> di cui si parla ripetutamente nei Vangeli
siano la indicazione di questa parte del Farisato. Nel <i>Saggio</i> sopra
rammentato mi sono ingegnato di porgere di questa congettura non
pochi nè lievi indizi, tratti dai Vangeli e dai libri rabbinici.</p>

<p class="pfn4"><span class="ln1"><a name="Footnote_23_23" id="Footnote_23_23"></a><a href="#FNanchor_23_23"><span class="label">[23]</span></a></span>
Opera infinita, certo non capace di stringersi in una nota noi
faremmo, ove noi volessimo tutte riandare le analogie che la Predicazione
evangelica e il primitivo cristianesimo ci offrono colla società
degli Esseni. Forse ne sarà dato accennarne alcune, e solo di
volo nel seguito di questa istoria. Ciò che possiamo sino da ora additare
al lettore istruito, sono le numerose figure, immagini, locuzioni,
tratte dall’esercizio della Medicina, che ricorrono in bocca al
Fondatore del Cristianesimo; le cure che egli prodiga agli infermi,
la <i>Salute</i> onde s’intitola la nuova dottrina, indizj tra altri infiniti
che persuasero gravissimi autori antichi e moderni a vedere nello
Essenato la prima origine d’onde uscì il Cristianesimo Evangelico.
Nello scorso secolo Bahrdt e Venturini furono i più eminenti rappresentanti
di questo sistema, e gli studi susseguenti nulla valsero a
renderlo meno probabile.</p>

<p class="pfn4"><span class="ln1"><a name="Footnote_24_24" id="Footnote_24_24"></a><a href="#FNanchor_24_24"><span class="label">[24]</span></a></span>
Questo fatto, segnatamente per ciò che s’attiene a Filone,
torna tanto più ammirabile quanto più erano tempi i suoi di gravi
dissidenze religiose in Palestina. L’essersi serbato puro il nostro
Filone di ogni labe eretica, non è ella nobilissima testimonianza dell’antichità
e verità dell’ortodossia farisaica che Filone redò dai suoi
maggiori trasportata in tempi più antichi in Egitto? Quanto al fatto
stesso, vale a dire l’ortodossia di Filone, ci sembra indisputabile.
Può trovarsi qua e colà nelle sue opere alcune, vuoi dottrine o interpretazioni
che dissentono dalle dottrine e chiose prevalenti tra i Farisei;
ma in primo non si può negare che il Farisaismo stesso era a
quei tempi scisso in cento diverse frazioni le quali, tenendosi fra
loro in bilico creavano in seno all’uniformità generale una varietà
così pronunziata nei particolari, che avrebbe oggi faccia di paradosso
e di eresia. In secondo luogo non è lecito pretermettere che Filone
vivendo lontano, e ciò ch’è più, sequestrato dal centro religioso di Palestina,
non poteva a meno di offrirci nelle opere sue qualche dissonanza
colle idee colà dominanti. Nè faremo caso di altre cagioni non
meno urgenti che produssero questo cotal disaccordo; la traduzione
greca dei sacri libri diversa in gran parte dal Testo ebraico e sola
conosciuta da Filone, lo scopo da esso propostosi nel dettare le opere
sue, quello cioè da far conoscere le dottrine e la storia ebraica ai
Pagani e che ispiravagli tal volta un linguaggio più acconcio a persuadere
i suoi lettori pagani, che fedele alle vetuste dottrine degli
avi suoi. Nonostante è innegabile che il genio, la sostanza, le tendenze
di Filone e delle sue opere sono a dirittura farisaiche. Opera
immensa sarebbe il raffronto tra le dottrine dell’uno e quelle degli
altri. Momentosissima poi quella che si assumesse l’officio di trovare
nelle costui dottrine i principali lineamenti, e non poche volte le
formule istesse della teologia farisaica, o acroamatismo (<i>Cabbalà</i>)
impresa che il signor Frank tentò in parte nella sua <i>Kabbale, éd.
de Paris</i>. Basterà qui che noi facciamo un breve assaggio delle strettissime
attinenze che corrono fra Filone, e i Farisei o la tradizione
in generale e ciò in una delle meno illustri delle opere filoniane
<i>la vita di Moisè</i> che noi preferiamo, trovandosi più agevolmente in
mano ad ognuno per le recenti edizioni che ne vennero fatte. Ora
noi mostreremo in brevissime note ciò che di singolarmente somigliante
si trova in quest’opera tra le nozioni storiche, i giudicj, le
dottrine eziandio di Filone, e quelle che suonarono famose tra i Farisei
e che solo i loro libri, posteriori di gran lunga a Filone, ci attestano;
prova se altra fu mai che la loro data risale molto più alto dei libri
che le contengono, e che la lealtà dottrinale e religiosa dei Farisei
repugna al supposto di una invenzione e alterazione per parte loro.&mdash;Divideremo
i nostri rilievi in due parti&mdash;prima tutti quelli che
si riferiscono a storia&mdash;poi quelli che si attengono a dottrine.</p>
<p class="pfc4">A pag. 3. Dice di Moisè «Allora nato questo bambino pareva che
dallo aspetto promettesse non so che più dell’ordinario.» Non si
dee tacere che idee conformi si leggono nei monumenti tradizionali
sul testo che dice <i>E vide</i>, (la madre) <i>ch’egli era bello</i>. Ora si dice,
che nacque circonciso; ora che al suo nascere un gran splendore
invase la stanza; ora che fu veduta con esso la <i>Schehina</i>. <i>Tob</i>
che qui significa probabilmente bello, ha pure il senso di buono, e
buono è nome che Dio ha nella teologia riposta dei Farisei, come
il <i>Primo</i> e l’<i>uno</i> di Plotino corrispondente al <i>Padre</i> del Cristianesimo,
e alla <i>Sapienza</i> o <i>Sofia</i> dei Teosofi ebrei (Kabbalisti) ha esso
non meno il nome di <i>Buono</i> (Agathos).</p>
<p class="pfc4">A pag. 18 «<i>Dopo le quali nozze egli incominciò ad essere pastore
preparandosi in cotal guisa al principato, perciocchè l’arte pastorale
ci dispone al regno, cioè al regime di uomini, greggia mansuetissima;
siccome quelli che hanno i loro animi inchinati alle cose
della guerra prima si esercitano nella cacciagione.... onde il Pastore
ha certa somiglianza col Re. Anzi, per quanto io ne sento, non seguendo
la comune opinione ma ricercando la verità, e rida chi vuole,
solo colui può essere perfetto Re che ottimamente sa quello che si richiede
a governare un gregge.</i> Ora chi non resterà sorpreso leggendo
nel <i>Scemot Rabbà</i> le parole seguenti. <i>Come fu provato Moisè?
Nell’arte sua di Pastore. Così pure fu provato David e fu trovato
egregio pastore conciossiachè egli traesse addietro i più forti tra il
gregge per dar luogo a’ più deboli di cibarsi; mandava pure innanzi
al pascolo le più tenere pecorelle perchè trovassero l’erba più delicata;
quindi le vecchie a pascere l’erba mezzana, infine le giovani e
forti a cibarsi della parte più dura. Ciò vedendo disse Iddio; questi
che sì bene sa appropriare ad ogni età e temperamento il suo cibo
sarà pastore del mio popolo. Così Mosè non fu altramente esperimentato.
Dissero i nostri maestri: mentre stava Mosè pascolando la
gregge di Ietro per i campi, fuggigli un agnello, ed avendolo rincorso
lo trovò mentre si dessetava in un laghetto d’acqua. Disse allora
Moisè: Non sapeva che tu corressi per la sete che ti molestava. Sei
tu stanco? e così detto, lo prese, e messoselo sulle spalle se ne ritornava.
Lo che veduto Dio, disse: Poichè tanto hai di pietà nel governo
del gregge degli uomini, tu sarai pastore del mio popolo Israel.</i>» e
più oltre, «<i>Dio non concede agli uomini grandezze se prima non
sono provati nell’infime cose. Così due grandi uomini furono in vili
offici esperimentati, e trovati fedeli, salirono a’ più magnifici stati.
Fu David esperimentato nella pastorizia, e vedendo come ad ogni
poter suo evitasse i colti onde di rapina non si cibassero le sue pecore,
fu fatto pastore di popoli. Moisè pur esso, dice il Testo, pascolava le
gregge dietro il deserto perchè le pecore sue non vivessero sugli altrui
campi; quindi fu chiamato a pascere Israel, essendo scritto: Tu
guidasti qual gregge il tuo popolo per mezzo di Mosè e Aaron.</i>» I
fenomeni portentosi che accompagnarono il nascimento di Mosè possono
essere suggeriti dal desio comune di dare una tinta maravigliosa
all’origine di uomini comunemente venerati. Ma il presente
raffronto ci sembra ancor più significante.</p>
<p class="pfc4">A pag. 41. Era l’acqua del fiume mutata in sangue, ma non
agli Ebrei perciocchè attingendovi questi, diventava buona da bere.
Quest’ultima circostanza taciuta dal Testo si trova solo nella Tradizione.</p>
<p class="pfc4">A pag. 78. <i>Perciocchè allora più mostrava di veder la bestia
che l’uomo, il quale si dava vanto di vedere non pure le cose mondane,
ma esso rettore e creatore dell’universo.</i> Al vanto dl Balamo
che si dice <i>conoscitore della Mente di Dio</i> (<i>Veiodea daat Elion</i>) i Dottori
domandano <i>or come conosce la Mente di Dio colui che nè anco
sa cosa voglia la sua giumenta?</i></p>
<p class="pfc4">A pag. 108. <i>Quivi</i> (I Dottori interpetri della legge per ordine
di Filadelfo) <i>rapiti dallo spirito, profetavano non diversamente, ma
tutte colle medesime parole non altrimenti che se alcuno avesse dettato
a ciascheduno invisibilmente.</i> Il Talmud parecchi secoli dopo
Filone, e ignaro certamente dell’attestato di questi, ripete le stesse
cose. Non è prova il deposto di Filone della preesistenza delle medesime
tradizioni ai Dottori talmudici e non pone suggello alla loro
veracità? Questa esattezza nel riferire le tradizioni storiche ci è
arra della dote medesima nel riferire le tradizioni dottrinali. Ognuno
comprende come la <i>verità del fatto</i> sia considerazione estranea alle
conclusioni che qui si traggono, perocchè la lealtà farisaica rimarrà
dimostrata ogni qualvolta le loro narrazioni si palesino concordate
dai più valenti scrittori, non pochi secoli vissuti innanzi a loro.</p>
<p class="pfc4">A pag. 119. <i>Di tale affetto di conversar con donna erasi spogliato
Mosè già molto innanzi, quasi infin da quel tempo che incominciò
a ricevere lo Spirito Divino, per esser sempre apparecchiato
ad ascoltare gli oracoli della voce divina.</i> Circostanza taciuta assolutamente
nel Testo mosaico, nè vi ha frase che l’autorizzi. I soli a
parlarne, a giovarsene eziandio per ispiegare non pochi passi del Pentateuco
sono i Dottori. Donde tolse Filone questa circostanza? Io
non so imaginare altra fonte che quella d’una tradizione nazionale
anteriore alla emigrazione degli Ebrei in Egitto. Avesse anco attinto
Filone nel centro Palestinese, rimarrebbe tuttavia verissimo
che i Dottori talmudici nulla dissero che non corresse per le
bocche ad ognuno, parecchi secoli innanzi; e che non pochi dettati
i quali sembrano appartenere al patrimonio letterario dell’epoca
loro, hanno radici in un’antichità che non eravamo usi sospettare. Alla
pagina istessa Mosè è dichiarato, <i>bello e forte di corpo</i>. Ed anco di
questo, solo la tradizione è maestra che appunto in Mosè trova il prototipo
di tutti i Profeti siccome quello che era <i>forte</i> ricco e sapiente.</p>
<p class="pfc4">A pag. 120. <i>In quei giorni ch’egli</i> (Moisè) <i>nel monte dimorò, imparava
tutti i misteri del Sacerdozio.</i> E questo è purissimo farisaismo,
che vuole la Legge e i misteri della Legge imparati da Moisè
nei giorni ch’ei stette sul monte.</p>
<p class="pfc4">A pag. 137. <i>Esse dunque</i> (le Donne) <i>avevano dedicati a Dio
spontaneamente gli specchi avanti i quali erano avvezze ad abbellire
la faccia come primizie dell’onestà del matrimonio.</i> Che dal Testo
apparisca essere veramente specchi cotesti, e dalle donne offerti, può
darsi, ma l’intenzione e il pregio di tale offerta quali si descrivono
qui da Filone, non si leggono che nei Dottori i quali vi veggono come
Filone il simbolo e lo Stromento dell’amor coniugale onde tanto
crebbe il popolo di Dio in Egitto.</p>
<p class="pfc4">A pag. 161. <i>Insegnando</i> (nel sabato) <i>il principe</i> (Moisè) <i>a guisa
di Dottore ammaestrando e dimostrando a ciascuno l’officio suo il
quale uso dura anche al dì d’oggi presso i Giudei.</i> Nessun vestigio
nella Bibbia di questa pratica; sibbene nella tradizione la quale fa
risalire a Mosè la istituzione di cui si tratta e l’insegnamento al popolo
nei Sabati e nelle Feste dei Riti odierni.</p>
<p class="pfc4">A pag. 162. <i>Stando Moisè sospeso nè sapendo con qual maniera
di morte che a lui si convenisse, dovesse punirlo.</i> Il Testo dice semplicemente
che non sapeva qual pena dovesse infliggergli. Ella è solo
la tradizione che ponendo in Mosè la certezza della pena di morte,
gli fa sol dubitare in qual maniera dovesse essere eseguita. Le parole
di Filone consuonano quindi perfettamente colla tradizione,
meglio assai che col Testo il quale tollera che si supponga in Mosè
il dubbio piuttosto, se fosse o no reo di morte. Ma la mèsse che
noi andiamo a raccogliere del raffronto fra dottrine e dottrine è di
gran lunga maggiore e più importante.</p>
<p class="pfc4">A pag. 3. Filone fa notare come Mosè <i>fu il settimo per ordine
dal primo il quale venuto da straniere contrade diede principio al popolo
ebraico</i>. Qui tutto è farisaico 1º L’importanza conceduta ai <i>Numeri</i>.
2º La Santità del numero Sette. 3º L’osservazione medesima
per ciò che riguarda Mosè è non meno esplicita nei Dottori, i quali
adducono qual prova della stima in cui questo numero è tenuto,
la elezione di Mosè <i>settimo</i> nella serie dei Patriarchi.</p>
<p class="pfc4">A pag. 20. Filone trova nella visione del pruno che arde senza
consumarsi un senso allegorico «<i>il fuoco che non consumava la materia,
dimostrava che coloro non dovevano morire i quali dalla violenza
dei nemici erano calcati</i>.» Questa interpetrazione è proposta
e autorizzata dai Dottori.</p>
<p class="pfc4">A pag. 22. <i>Dirai primieramente loro, che Io sono colui che è,
acciocchè imparino la differenza tra colui che è, e quello che non è;
nè verun nome potersi convenevolmente dire di me del quale solo è
l’Essere. E se egli avvenisse che per essere essi d’ingegno tardo, volessero
sapere come io mi chiamo, mostra loro non solamente me esser
Dio, ma Dio ancora di tre personaggi ec.</i> Qui si noti:</p>
<p class="pfc4">1º Filone dà perfettamente ragione alla più antica sentenza che
vide nei due nomi più augusti di Dio&mdash;<i>Ehie</i>&mdash;<i>Avajà</i>&mdash;il concetto
dell’Essere; e vince colla sua luce il falso bagliore di interpretazioni
quali sono quelle proposte dal Prof. Luzzatto vuote di ogni merito,
tranne quello, di essere da lui derivate.</p>
<p class="pfc4">2º L’<i>Essere</i>, qual nome di Dio e superiore a quello stesso quadrilettere,
consuona mirabilmente con quanto insegnano i Teosofi
ebrei (Kabbalisti) i quali veggono nell’<i>Ehie</i> o Essere, la denominazione
di una <i>Sefirà</i> o <i>Emanazione</i> superiore a quella che reca il secondo
di questi nomi.</p>
<p class="pfc4">3º Tanto conferma Filone aggiungendo <i>che ove per ingegno
tardo volessero saper come Io mi chiamo mostra ec.</i>, dove si allude
manifestamente al quadrilettere usato dal Testo in quella circostanza
e chiamato Dio d’Abramo ec.</p>
<p class="pfc4">A pag. 28. <i>Dieci afflizioni caddero sopra il paese, acciocchè
quelli che avevano commesso ogni scelleraggine con perfetto numero
di flagelli fossero battuti.</i> Qui non solamente torna in campo il valore
dei numeri, non solo il numero <i>dieci</i> è il prediletto dai Dottori
e dalla Bibbia eziandio, ma ciò ch’è più, la teosofia recondita
degli Ebrei trova nei <i>dieci flagelli d’Egitto, l’espressione, la imagine
delle dieci emanazioni impure, specie di Antischemi ch’essi oppongono
alle divine emanazioni</i>.</p>
<p class="pfc4">A pag. 29. <i>Cotali</i> (flagelli) <i>però in tre ordini furono divisi.</i> Ogni
Israelita legge nei vespri pasquali l’antica sentenza di R. Iehuda
che divide i dieci flagelli in tre serie, <i>Dezah</i>, <i>Adas</i>, <i>Beahab</i>. Questa
gratuita partizione diventa così, più vecchia di circa due secoli.</p>
<p class="pfc4">A pag 54. <i>La vitale virtù della palma non come le altre piante
e riposta nelle radici ma nel sommo messa, come ii cuore nel mezzo
dei Rami la quale intorno intorno è custodita, come un Re dalle sue
genti.</i> Osservazioni dei Dottori a proposito della Palma festiva i
quali aggiungono volere essa per questo significare <i>l’unità d’aspirazione
d’Isdrael verso l’Altissimo</i>. Quanto alla Palma, ecco come
si esprime il Sharon Turner I, 122, nota: «Vi è una tribù di
piante chiamate <i>monocotiledone</i> dove dall’avere un solo lobo per
seme, appartiene a questo, l’ordine naturale delle Palme.»</p>
<p class="pfc4">A pag. 82. È sensibile in Filone una interpretazione farisaica
di un locuzione di Balaam. Questi aveva detto per Israele «<i>popolo
che qual lione si alza, nè riposa finchè abbia divorato la preda</i>. I
Dottori spiritualizzando il verso lo applicarono alle <i>preghiere, alla
Confessione di Dio che l’Israelita ripete, nel levarsi e nel coricarsi</i>.
Si oda ora Filone: <i>nè ciò fatto anderà a riposare, ma vigilando canterà
versi che significheranno la sua vittoria</i>.» Ecco altri <i>tre secoli</i>
di antichità alle più umili o neglette tradizioni farisaiche.</p>
<p class="pfc4">A pag. 104. Il Testo Biblico vieta le opere nel giorno di Sabato.
Una esegesi razionalistica potrebbe non vedervi, che le opere le
quali affaticano il corpo, non atti che si compiono quasi per trastullo,
quale sarebbe cogliere un frutto, strappare una fronda ec. Filone
però non è tra questi. <i>Concede ancora il settimo giorno agli alberi
e a tutte le piante qualche alleggiamento, perciocchè in tal dì è
vietato levarne le frondi e le foglie e raccorre alcun frutto.</i></p>
<p class="pfc4">A pag. 120. Filone traduce il <i>Micdas</i> di Mosè (Tempio) per <i>città
sacra</i>. Donde ciò? Una delle tradizioni farisaiche nella Misna vuole
appunto che tutta la città di Gerusalemme sia detta Micdas e ne abbia
a certi effetti le prerogative.</p>
<p class="pfc4">A pag. 122. Il numero <i>Cinquanta santissimo</i>. Eccolo dunque
col sette e col dieci, terzo tra i più venerati numeri nella teosofia
tradizionale: degno pure è di nota l’epiteto di <i>santissimo</i>. Infatti il
numero cinquanta appartiene alla emanazione <i>Bina</i> che ha per distintivo
la santità <i>Kodes</i>, come altre, la <i>verità</i> (Emet), la <i>carità</i> (Hesed) e
via discorrendo.</p>
<p class="pfc4">A pag. 124. <i>Il giacinto rassembra nel colore l’Aere.</i> E questo è
il <i>Tehelet</i> del Pentateuco e appunto come Filone dissero i Dottori, il
<i>Tehelet somiglia all’Aere</i>. Pare dunque che a questa doppia autorità
dobbiamo starcene, piuttosto che a problematiche analogie tratte dall’Etiopico
come vorrebbe un Filologo scrittore del giornale Ebraico.
<i>Maghid.</i> Anno 7º 13 e 14.</p>
<p class="pfc4">A pag. 127. <i>In tali figure</i> (dei Cherubini sovrapposti all’arca)
<i>crederò che dimostrino le due antichissime ed incomprensibili potenze
di colui che è la vera essenza, una delle quali crea, l’altra governa;
per quella vien chiamato Dio, con cui tutto l’universale fabbricò ed
adornò ma per la regale è chiamato Signore.</i> Testo preziosissimo perchè
informato senza meno delle idee teosofiche farisaiche. Basti
dire (senza grandi sviluppi che il luogo non consente) che della
sacra decade o dieci Emanazioni divine, la sapienza ch’è la vera
essenza, come dice Filone, e appunto per ciò chiamata <i>Ies</i>, Essenza,
si parte nei suoi due attributi, o in un <i>figlio</i> ed una <i>figlia</i> come si
esprime il linguaggio simbolico di essa teosofia, e questi figli appunto
sono in quella scienza stessa rappresentati dai due <i>Cherubini</i>
che poggiavano sul arca del Patto. Or quali idee esprimono essi? Tali
osiam dirlo, che concordano mirabilmente con quanto Filone va significando.
Il primo portato o figlio, è appunto la potenza creatrice
che <i>l’universo fabbricò ed adornò</i> il <i>Demiurgo</i> dei Platonici e come
<i>Creatore</i> è pur anco <i>Rivelatore</i> e fonte dei prodigii, conciossiachè
egli abbia dato le leggi al mondo; anzi che per esse leggi lo governi;
ed è rappresentato dal nome tetragramma di <i>Avoja</i>, il secondo
attributo o <i>figlia</i>, è alla lettera <i>la potenza regale</i>, come dice
Filone il <i>Regno</i>, <i>Malhut</i>, e come il nome lo significa, presiede al governo
del mondo. Per questo officio lo chiama Filone <i>Signore</i> e
appunto per ciò ha per suo distintivo in quella Teosofia il Nome
d’Adonai o Adon, e per far più mirabile l’analogia, il nome persino
onde nel Testo Greco si vale Filone il greco titolo di <i>Kirie</i> Signore,
e appunto nel suo senso greco di Signore, conciossiachè sia
cotesto uno dei residui della lingua greca di cui si giovò lo stile
familiare e la teosofia dei Farisei.</p>
<p class="pfc4">A pag. 130. <i>Aveva</i> (il sommo Pontefice) <i>una piastra d’oro a
guisa di corona scolpita di quattro lettere, di quel nome il quale è
lecito d’udire e nominare nel sacrificio, solamente a quelli che gli
orecchi e la lingua hanno colla sapienza purificato.</i> Da cui tolse Filone
questo divieto di profferire il nome quadrilettere se non nel
Tempio? Non certo nella Bibbia che di ciò non favella; sibbene
nella tradizione farisaica che appunto dispone doversi nel Tempio
invocare Dio col nome suo quale si scrive, e fuor del tempio con
quel di <i>Signore</i> e che per l’autorità di Filone si palesa veridica e
più antica di parecchi secoli.</p>
<p class="pfc4">A pag. 131. Ciò che segue è d’importanza ancor maggiore.
«<i>Tal nome dicono i Teologi essere di 4 lettere forse perchè significa
i primi numeri, uno, due, tre, quattro, perciocchè nel quaternario
tutto si contiene, e punto, e linea, e superficie, e solidità.</i>» Si noti in
primo luogo come Filone non sia tanto qui originale spositore, ma
si faccia bensì interprete di ciò che <i>dicono i teologi</i>. Non sembra con
queste parole mostrarci a dito la sorgente a cui attinse? Che sarà
se troveremo pure gli insegnamenti conformi? In fatti i <i>Teologi</i> ebrei
veggono nelle quattro lettere del nome divino, nè più nè meno di
ciò che vi trova Filone, o per dir meglio, ciò che vi trovano i <i>Teologi</i>
a cui accenna. Queste lettere sono la <i>Iod</i>, la <i>E</i>, la <i>Vau</i> e la <i>E</i>. Ora
per la prima intendono la emanazione <i>Sapienza</i> detta ora, Uno (ed
in ciò consuona coll’<i>Uno</i>, o <i>Buono</i> di Plotino e dei Neoplatonici)
ora, <i>punto</i>, (<i>Nekudda</i>;) per la seconda, vogliono significare la emanazione
<i>Bina</i> o intendimento, chiamata per la stessa simbologia matematica
ora <i>due</i> ora <i>linea</i> (<i>Kau</i>;) per la terza accennano alla sesta
emanazione il <i>Logo</i>, <i>Daat</i> o <i>Bellezza</i>, Tifheret, che è detto il terzo
patriarca, Israel a cui è promessa <i>larghezza</i> senza confini (<i>Nahala
Beli Mesarim</i>) la quarta lettera, raffigura il <i>Regno</i> ultima emanazione,
(<i>Malhut</i>) chiamata <i>Guf</i>.... Corpo Solido, Profondità (Omek)
ed anche quarto sostegno del trono, <i>reghel rebihi</i>. Aggiungiamo per
i dotti, che qui in Filone come nelle prime evoluzioni del domma
cristiano le due triadi principali della serie emanativa, Corona, Sapienza,
Intendimento da un lato, e Sapienza, Logo e Regno dall’altro,
si compenetrarono e confusero in guisa da sostenere talvolta
l’officio gli uni degli altri.</p>
<p class="pfc4">A pag. 136. <i>Parimente nel Razionale, il quale alla regione</i>
(Logos) <i>ogni cosa disponente, si rassomiglia, perciocchè faceva mestieri
che il sacerdote che all’universal Padre porta preghi, adoperasse
per avvocato il perfettissimo suo figliuolo, ad ottenere degli
errori perdono.</i> Il razionale è come ognuno sa un quadrato di porpora
giacinto ec., che il sommo pontefice recava sul petto. Questo
come tutte le altre parti del culto ha un senso simbolico, teosofico
nella scienza recondita e nel suo gran codice il Zohar. Qual è questo
senso nel razionale? Non so se m’illuda, ma parmi l’identità e
non solo l’analogia d’idee, evidentissima. L’emanazione Tifheret,
o <i>Logos</i> è per i Teosofi la ragione (<i>Daat</i>, <i>Logos</i>) il <i>figlio</i>, e per
aggiunta <i>perfettissimo</i> (<i>Ben</i>, <i>Tam</i>, <i>Tamim</i>.) Chi direbbe che ciò
appunto significa il Razionale per i Teosofi? Eppure nulla di più
dimostrato per chi legga nel Zohar, vol 2, pag. 230 e nel Meore Or.
Di fronte a questa splendida conformità non insisteremo sull’officio
di <i>Difensore</i> e per dirla nel linguaggio cristiano e che probabilmente
Filone adoperò, di <i>Paracleto</i> attribuito a esso figlio, Ragione.
Diremo solo che neppur esso manca per completare la rassomiglianza
fra il Logos o Ragione di <i>Filone</i> e il figlio o Ragione dei
Teosofi Ebrei. Notiamo ancora di fuga che il nome di Razionale derivò,
a quanto pare, a questa veste dall’<i>epitetto Mispat di giustizia</i>
che porta nel Pentateuco.</p>
<p class="pfc4">A pag. 145. <i>Nè potendo fare di non credere all’oracolo, come
mezzano e arbitro del divino concetto.</i> Fraseologia incomprensibile se
non si raffronti allo stile ed ai simboli teosofici dei Farisei, pei quali
l’oracolo o l’eco, è lo <i>Spirito Santo</i> il <i>Regno</i>, chiamato appunto Mezzano
(<i>Sirsur</i>, <i>emzahi</i>, <i>Malah</i>) <i>Interprete</i>, <i>Turcimanno</i> (Torgheman)
del divino concetto, cioè dell’<i>Idea</i> del Logo, della Ragione.</p>
<p class="pfc4">A pag. 157. <i>Più oltre passando ed il</i> <span class="smcap">tutto</span> <i>bestemiando, niente
addietro lasciò.</i> Bestemmiare il <i>tutto</i> è frase che vuole spiegazione.
Se la traduzione del greco è esatta, non è possibile astenersi dal vedere
in questo <i>tutto</i> o <i>Pan</i>, uno dei nomi più legittimi di parecchie
tralle emanazioni farisaiche col tutto.</p>
<p class="pfc4">Ibid. La legge del Sacrilegio interpretata dai Dottori esige che
il bestemmiatore si faccia ad esecrare il nome dl Dio, col nome di
Dio stesso, Dio invocando contro Dio medesimo; e come dice il Talmud
(<i>Iacchè Iosà et Iosè</i>) forma che altra non fu mai non so se più
mostruosa o paradossale. Ma tanto più concludente se si troverà in
Filone. Si oda lo stesso, a pag. 157.... <i>la sfrenata bocca obbedendo ec.,
sogliono senza dubbio bene spesso, o uomo, qualche mostruosa sceleraggine
commettere. Or dimmi saravvi chi esecrerà Dio? Quale altro
Dio a questa esecrazione chiamerà? Non chiamerà egli stesso contro
lui stesso?</i> Queste parole non han bisogno comento. Offrono un
eloquentissimo indizio di quella fratellanza d’idee che noi asserimmo
tra Filone e i Farisei.</p>
<p class="pfc4">
A pag. 158. Quando Moisè dice «<i>Ognuno che avrà maledetto
il suo Dio porterà il suo peccato.</i>» Filone intende pegli Dei dei Gentili,
aggiungendo, <i>acciocchè nessun discepolo di Mosè si avvezzi a stimar
poco il nome di Dio che sempre stimò</i>. Giuseppe Flavio consente
in quella intelligenza del Testo Mosaico col nostro Filone; ma
finchè non fossero che questi due scrittori, un dubbio naturalissimo
potrebbe sorgere non forse volessero per siffatta guisa amicarsi la
opinione dei Pagani, e fare da essi estimare la legislazione mosaica.
Ciò che ne interdice di così giudicare ella è l’autorità del Zohar, doppiamente
preziosa, vuoi perchè chiarisce ingenua e spontanea la interpretazione
dei due scrittori greci con essi consentendo, vuoi perchè ne
porge un nuovo anello onde connettere costoro, e specialmente Filone,
colla teologia acroamatica e coi principii che ispirarono al zohar
la stessa interdizione di Giuseppe e Filone. Vedi mie note critiche
al Pentateuco nell’opera mia Ebraica Em lamicra, Levitico Cap. 24.</p>
<p class="pfc4">A pag. 159. La tradizione trova mal fatto chiamare il proprio
genitore per nome, sia egli presente o lontano, e quando pure si
qualifichi con qualsiasi titolo onorifico. Non è egli in sommo grado
parlante trovare la stessa inibizione in Filone? «<i>Perciocchè</i> (egli
dice) <i>neppure il nome dei mortali genitori</i>, <span class="smcap">quelli che osservano la
pietà</span> <i>ardiscono nominare, ma lasciando per riverenza i nomi propri,
dei naturali si servono, chiamandoli Padre e Madre.</i></p>
<p class="pfc4">A pag. 160. Chiama vera filosofia, alla quale l’Ebreo attende il
giorno del Sabato, quella che in sè questi soli tre capi contiene, <i>opinioni</i>,
<i>detti</i>, ed <i>opere</i>. È degno di nota, da una parte come la tradizione
esiga il riposo sabbatico, non solo nelle opere ma eziandio nei
<i>detti</i> e nel <i>pensiero</i>, astenendosi da parole o cogitazioni che non siano
di preghiere o di studio; e dall’altro come il culto perfetto secondo
i Teosofi ebrei consista appunto nella consacrazione dei <i>pensieri</i>,
dei <i>detti</i>, delle <i>opere</i>, al servizio divino <i>Mahasabà</i>, <i>Dibbur</i>, <i>Maasè</i>.</p>
<p class="pfc4">A pag. 170. La legge di successione registrata nel Libro dei
Numeri, tace del Padre, come erede del proprio figlio. Si oda Filone....
<i>perciocchè pazzia sarebbe credere che lo Zio come fratello del
Padre fosse erede del figliuolo ed il proprio padre non fosse erede del
figliuolo; ma perchè la legge di natura comanda che i figliuoli succedano
nei beni dei padri e non i padri in quei dei figliuoli, di questi
non parlò come di cosa di tristo augurio e contrario all’amore paterno.</i>
<span class="smcap">Accennò</span> <i>nondimeno tacitamente che quel benefizio che ai zij
permette doversi ai Padri ancora esser conceduto</i>: Triplice conformità
coi Talmudisti. 1º Nel riconoscere nel Padre il diritto di successione
al figlio, nonostante il silenzio del Testo. 2º Nel valore conceduto
alla causa di questo silenzio; cioè come cosa di tristo augurio;
ragione che il Talmud stesso invocava nel trattato Batrà, <i>Cap. 3º</i>.&mdash;;
3º nel convenire che fa Filone, avere Mosè <i>tacitamente accennato</i> questo
diritto del Padre; sistema d’interpretazione in uso presso i Farisei
i quali dal proibito incesto colla nipote, traggono per illazione
<i>de minori ad majus</i> quella della figlia stessa e dalla parola <i>Scèero</i> che
si legge nel Testo Mosaico concludono doversi attendere anzi tutto
al diritto del padre, verace <i>parente</i> e <i>carnale</i> come <i>Scèero</i> appunto
significa.</p>
<p class="pfc4">Noi abbiamo fin qui indagato nella intima natura di questi raffronti,
il pensiero comune tra la tradizione farisaica e Filone; e crediamo
avere il risultato risposto pienamente alla nostra aspettazione.
Rimarrebbe però a desiderarsi che oltre queste concordanze di fatto
che offre Filone colla tradizione, ci ponesse egli stesso sulla via per
risalire alla origine della tradizione e qualche cosa dicesse che accennasse
appunto avere egli da questa fonte attinto che noi presumiamo.
Ognun vede la grande importanza di questo deposto di Filone,
se pur vi fosse. Avventurosamente egli esiste ed è nei termini
seguenti ai quali vuolsi gran peso concedere. «<i>Ma io la invidia di
costoro trapassando desidero esprimere di un tal uomo quello che mi
hanno insegnato i Sacri libri che egli lasciò.... e che</i> <span class="smcap">io ho appreso
da alcuni vecchi della nostra gente i quali sempre all’antica
lettura, alcuna cosa solevano aggiungere, onde maggiormente
la vita di lui ho potuto conoscere</span>.» Questa preziosissima confessione
pone il suggello a quanto fu da noi intieramente dimostrato
per via di raffronti e la sorgente tradizionale non poteva essere meglio
dimostrata a dito, di ciò che si fa in queste parole.</p>
<p class="ppn6">(<i>Vita di Mosè in principio.</i>)</p>

<p class="pfn4"><span class="ln1"><a name="Footnote_25_25" id="Footnote_25_25"></a><a href="#FNanchor_25_25"><span class="label">[25]</span></a></span>
<i>Revue des Deux-Mondes</i>, V, 745.</p>

<p class="pfn4"><span class="ln1"><a name="Footnote_26_26" id="Footnote_26_26"></a><a href="#FNanchor_26_26"><span class="label">[26]</span></a></span>
Questo studio rigorosissimo di purità sino al punto di preterire
doveri sì sacrosanti ci può far comprendere il valore di certe
parole del Fondatore del Cristianesimo. <i>Lasciate i morti seppellire i
loro morti. Chi non odierà il Padre, la Madre, il fratello per amor
mio non sarà degno di seguirmi. Donna, questi sono mia Madre e
questi i miei fratelli.</i> Non è nostro officio sindacare di queste sentenze
il valore <i>morale</i>; sibbene il <i>critico</i>. Ora noi fondatamente asseveriamo
non d’altronde derivare se non da quel concetto che di
se medesimo mirava a far prevalere e che altrove abbiam già veduto
informare le sue parole; quello cioè di <i>Tempio vivo e vero ed
erede delle prerogative tutte del Tempio reale allora esistente</i>. Quindi
per naturale illazione tutti i doveri che cessavano alle soglie del
Tempio non potevano più avere niun diritto alla sua osservanza nè
a quello dei seguaci. Vediamo infatti non per altro motivo giustificarsi
da Gesù le infrazioni del sabato e delle leggi dietetiche se
non dicendo esservi allora presente. <i>Qualcheduno maggiore del Tempio.</i>
Notabilissimo poi è che il <i>Zoar</i> dà la qualità di <i>Tempio</i> al Dottore
Cabbalista (Vol 3º Sez. <i>Zau</i>); nuovo indizio delle origini <i>essenico-cabbalistiche</i>
del Cristianesimo.</p>

<p class="pfn4"><span class="ln1"><a name="Footnote_27_27" id="Footnote_27_27"></a><a href="#FNanchor_27_27"><span class="label">[27]</span></a></span>
Risulta dal Testo sacro per duplice motivo e in duplice senso,
chiamarsi il Nazireo con questo nome, nel senso di <i>separazione</i> e
nel senso di <i>corona</i>. Ciò prova come la nomenclatura biblica sia
<i>polisensa</i>, e come bene si appongano i dottori, cercando, oltre la
indicazione biblica, altro senso nel nome di quei personaggi. Non
meno questo fatto resulta evidente nei nomi apposti ai figli di Giacobbe;
per esempio, Giuseppe, ove anche il senso di <i>ritrarre</i>,
<i>cessare</i> l’onta dell’orbamento, è accennato dal Testo stesso, allato
dell’altro più appariscente di <i>aggiungere</i>, <i>aumentare</i>; e di altri non
meno, come avvertimmo nelle nostre note al Pentateuco in lingua
ebraica (<i>Em lammicrà</i>, Genesi, cap. I). Questa multiformità di sensi
può darci la chiave di alcune anomalie, non ancora perfettamente
risolute; qual è, a mo’ d’esempio, la poca convenienza che si nota
tra certi nomi biblici nella loro <i>attual giacitura</i>, e la etimologia che
ne assegna la stessa Scrittura; così <i>Cain</i> mal consuona col <i>Canisti</i>,
da cui si vuole derivato; <i>Noè</i> con <i>Jenahamenu</i>, <i>Samuel</i> con <i>Seiltiv</i>,
ed altri, che nel nostro sistema avrebbero avuta altra significazione,
eziandio taciuta dal Testo. Si spiegherebbe ancora come siano rimaste
in credito certe derivazioni pugnanti colla esplicita dichiarazione
del Testo, qual è, ad esempio, la origine del nome <i>Mosè</i>, secondo la
Scrittura, dal verbo ebraico <i>Masa</i> e secondo Filone (<i>Vita di Mosè</i>)
dal nome egiziano d’acqua, <i>mos</i>. Non è improbabile l’ipotesi
che i primi cristiani siansi detti <i>Nazareni</i>, nel senso di Nazirei,
piuttosto che in quello di <i>originarj della città di Nazaret</i>, etimologia
poco ammissibile, e per avventura immaginata quando l’antica origine
dell’Essenato, cominciò a venir meno nella memoria degli
uomini.</p>

<p class="pfn4"><span class="ln1"><a name="Footnote_28_28" id="Footnote_28_28"></a><a href="#FNanchor_28_28"><span class="label">[28]</span></a></span>
Chi sa che l’atto di Geremia nel propinare il vino ai Recabiti
non sia una di quelle solite parodie onde i profeti solevano contraffare
le prevaricazioni del popolo per fargliene rimprovero. Avremmo
quindi l’iniziazione e il magistero profetico nei Recabiti eziandio,
ai quali era dato il vino come antidoto, siccome ai suoi coetanei
rimprovera Amos; e intenderemmo meglio le promesse fatte ai Recabiti
da Geremia che suonano così magnifiche. È strana dopo le cose
dette fin qui l’opinione di coloro che si ostinano a vedere nell’uso
generoso del vino una preparazione necessaria e consueta all’officio
di profezia tra il popolo nostro.</p>

<p class="pfn4"><span class="ln1"><a name="Footnote_29_29" id="Footnote_29_29"></a><a href="#FNanchor_29_29"><span class="label">[29]</span></a></span>
L’origine essenica del cristianesimo trova un eloquente riscontro
nella foggia di vivere e di vestire del Precursore che da un
lato risponde al suo prototipo di Elia di cui adempie le parti; dall’altro
non meno bene si confà all’antico uso dei profeti e degli
Esseni.</p>

<p class="pfn4"><span class="ln1"><a name="Footnote_30_30" id="Footnote_30_30"></a><a href="#FNanchor_30_30"><span class="label">[30]</span></a></span>
Dante è Maestro in siffatte similitudini; solo che alla Sapienza
rivelata, alla Teosofia si sostituisca la <i>filosofia</i> detta da esso «<i>la bellissima
e famosissima figlia dell’imperadore dell’universo</i>.»</p>

<p class="pfn4"><span class="ln1"><a name="Footnote_31_31" id="Footnote_31_31"></a><a href="#FNanchor_31_31"><span class="label">[31]</span></a></span>
A chi volesse vedere nella <i>purità e bianchezza</i> dei Nazirei in
Geremia, la delicatezza o candor della pelle, dimanderemmo ci dicesse
perchè singolarmente si specificano qui i Nazirei. La similitudine
poi della <i>Neve</i>, usata, come nota Rasci in Daniel, a indicare la
purità delle vesti, non è tralle menome prove che mostrano quanto
bene il padre di tutti i chiosatori si sia egregiamente apposto nell’interpretare
per le vesti.</p>

<p class="pfn4"><span class="ln1"><a name="Footnote_32_32" id="Footnote_32_32"></a><a href="#FNanchor_32_32"><span class="label">[32]</span></a></span>
È questo uno degli infiniti esempj in cui la Pratica posteriore
a Mosè soperchiandone i dettati o diversificandone l’indizio manifesto
di una tradizione è coimperante in Israel colla legge scritta. Infatti
la Storia biblica ci mostra in pratica il <i>Nazerato perpetuo</i>. Ma
dov’è egli preveduto e regolato nel testo mosaico? In nessun luogo.</p>

<p class="pfn4"><span class="ln1"><a name="Footnote_33_33" id="Footnote_33_33"></a><a href="#FNanchor_33_33"><span class="label">[33]</span></a></span>
Abbiamo udito la scrittura parlare di santità a proposito dei
Nazirei. Ora è bene che si sappia che ogni qualvolta il nome di
santo è usato nel senso di astinenza o di perfezione religiosa la traduzione
aramea è sempre <i>Parus</i>. L’atto stesso del votarsi al Nazirato
<i>Iafli</i> è tradotto dal Parafrasta Caldeo <i>Jefares</i>; da ciò il nome
dell’angiolo apparso al padre di Sansone se in ebraico è detto <i>Peli</i>
in arameo è tradotto <i>Meforas</i>; nè altro è da intendersi nel titolo di
Meforas dato dai Rabbini al titragramma se non il nome <i>separato</i> e
<i>distinto</i> per eccellenza. Qui sarebbe luogo di diffondersi sopra una
obiezione speciosa che questo nome di <i>Parus</i> potrebbe suscitare
contro l’antichità del Zohar. Tra le tante vestigia di tempi moderni
che i critici vollero trovarvi, ora nello stile ora nelle dottrine, non mi
venne fatto d’imbattermi in una che tutte le vince in speciosità e
verosimiglianza e che pure mirabilmente si solve alla luce delle cose
accennate. Le intelligenze superiori angeliche sono dette nel Zoar
<i>Periscian</i>: vale a dire intelligenze separate. Ora per poco che si abbia
contezza della filosofia aristotelica, specialmente del peripatetismo
arabico, facile sarà ricordarsi come in questi sistemi, <i>intelligenze separate</i>
siano dette le intelligenze angeliche perchè immateriali e incorporee.
Come non dubitare di una traccia della filosofia araba e
della sua fraseologia nelle pagine del Zoar? Nelle mie note su quel
libro in lingua ebraica osservai che non v’ha ragione di credere
piuttosto a una derivazione arabo-aristotelica e quindi posteriore,
che ad una origine greca, platonica o aristotelica e quindi più antica,
ove meglio non si accetti la originalità del Zohar nel coniare
questo epiteto. Ora aggiungo che il <i>Parus</i>, usato dalle tradizioni
aramee per indicare la santità in genere, conviene che nulla più, alla
frase ed all’uso che il Zohar ne ha fatto, trattandosi d’intelligenze
angeliche chiamate dai Profeti antonomasticamente Santi; e che il
<i>Mefaras</i> del Parafrasta Ionatan applicato all’angiolo è di una convenienza
difficile a vulnerarsi col Perisan del Zoar inteso per gli angioli.</p>

<p class="pfn4"><span class="ln1"><a name="Footnote_34_34" id="Footnote_34_34"></a><a href="#FNanchor_34_34"><span class="label">[34]</span></a></span>
Il Talmud pare, è vero, non alludere che ad un oggetto speciale
esclusivo, cioè di porsi in grado di offrire una specie di sacrifizio
che solo la merce del Nazirato avrebbe potuto presentare.
Tuttavia chi conosca come il Talmud Babilonico sia stato scritto
più di sei secoli dopo i più bei tempi dell’Essenato; in terra, e tra
costumi tanto dai loro diversi, non stenterà a credere che lo scopo
universalissimo del <i>Hasidim</i> nel farsi Nazirei, o per dir meglio la
medesimezza dei due personaggi siasi circoscritta nel Talmud e
considerata da un solo punto di vista.</p>

<p class="pfn4"><span class="ln1"><a name="Footnote_35_35" id="Footnote_35_35"></a><a href="#FNanchor_35_35"><span class="label">[35]</span></a></span>
Vegga il lettore tra i raffronti da noi stabiliti nella nota 3,
pag. 90, tra Filone e la tradizione farisaica, la memoria di questa
volontaria continenza mosaica nel filosofo alessandrino. Ragion di più
per farle acquistare peso e autorità.</p>

<p class="pfn4"><span class="ln1"><a name="Footnote_36_36" id="Footnote_36_36"></a><a href="#FNanchor_36_36"><span class="label">[36]</span></a></span>
Questa stessa trasformazione dell’eccezione in regola del
precetto morale in Cerelo, costituisce uno dei passaggi originarj
dall’Etraesmo al Cristianesimo.</p>

<p class="pfn4"><span class="ln1"><a name="Footnote_37_37" id="Footnote_37_37"></a><a href="#FNanchor_37_37"><span class="label">[37]</span></a></span>
Questa bellissima idea, che Paolo presentò ai Pagani nella
similitudine dell’ulivo selvatico, appartiene in origine ai dottori interpretanti
la promessa ad Abraham: <i>E saranno in te benedette tutte
le genti della terra.</i> Il verbo ebraico <i>venibrehu</i>, che suona <i>saranno
benedetti</i>, è suscettibile dell’altro senso d’<i>innesto</i>, ed è appunto su
questo che i Dottori insisterono veggendovi l’<i>innesto</i> di tratto in
tratto operatosi, di un ramo gentile sul tronco ebraico.</p>

<p class="pfn4"><span class="ln1"><a name="Footnote_38_38" id="Footnote_38_38"></a><a href="#FNanchor_38_38"><span class="label">[38]</span></a></span>
Le istituzioni e gli offici sono come le scienze. Dapprima
confusi e concentrati in una sola persona, non cominciano a distinguersi
che in progresso di tempo. Perciò il sacerdozio fu anticamente
centro in cui conversero tutti i rami del sapere e tutti i sociali
maestrati, appunto siccome quello che tutti sovrasta. L’ebraismo
stesso, per quanto non abbia seguito la legge comune, lenta, regolare
del progresso, e sia sorto, come avverte l’autore del Kuzari (libro meditato
pure da Guido Cavalcanti, come ci ammoniva l’illustre Mamiani),
a guisa delle creazioni in un <i>Fiat</i>; pure non è sì che la legge di
unione primitiva non si verifichi in esso ancora comecchè per breve
istante. Difatti è sentenza dei dottori corroborata eziandio da qualche
cenno del Testo che nei sette giorni d’inaugurazione del tabernacolo
il ministero sacerdotale fosse assunto e concentrato temporariamente
in <i>Mosè</i> siccome Jerofante e Iniziatore, il quale da quell’ora
in poi tornò semplice Levita e subordinato ad Aaron.</p>

<p class="pfn4"><span class="ln1"><a name="Footnote_39_39" id="Footnote_39_39"></a><a href="#FNanchor_39_39"><span class="label">[39]</span></a></span>
Non si attribuisca questo <i>vivere nelle tende</i> a costumi tuttavia
rozzi e primitivi. Nè i Cananei sposseduti, nè gli Israeliti erano
allora in tal grado di barbarie da non aver ancora case costruite.
Esempj di case anteriori a questi fatti non mancano nella Bibbia.
Sin dai tempi di Mosè egli promette loro nella Palestina <i>Case piene
di ogni bene che voi non avrete ricolmo</i>; prevede e regola <i>la costruzione
di nuove case</i> e impone il <i>riparo</i> sul tetto. Contempla e prescrive
le regole per purificare le case colla demolizione delle antiche
<i>mura</i>, e colla introduzione di nuovo <i>materiale</i>. Egli è quindi indispensabile
credere che se ai tempi tanto più posteriori di Devora i
Cheniti abitavano sotto le tende, così facessero non per altra cagione
di quella che indusse a così fare i loro nepoti a’ tempi tanto più moderni
di Geremia, che il vide e li lasciò viventi <i>fuori della città sotto
le tende</i>.</p>

<p class="pfn4"><span class="ln1"><a name="Footnote_40_40" id="Footnote_40_40"></a><a href="#FNanchor_40_40"><span class="label">[40]</span></a></span>
<i>Isaia</i>, cap. 1.</p>

<p class="pfn4"><span class="ln1"><a name="Footnote_41_41" id="Footnote_41_41"></a><a href="#FNanchor_41_41"><span class="label">[41]</span></a></span>
Lo avere questa sentenza origine nel Zohar, lungi dal detrarre
del suo valore ne accresce anzi il pregio per ognuno che ricordi
essere a senso nostro non altro gli Esseni che i predecessori
dei Kabbalisti o Teosofi moderni, appo i quali si troverebbe pertanto
la stessa denominazione di <i>Eunuchi</i>.</p>

<p class="pfn4"><span class="ln1"><a name="Footnote_42_42" id="Footnote_42_42"></a><a href="#FNanchor_42_42"><span class="label">[42]</span></a></span>
Questa lezione era da lungo tempo scritta quando mi venne
fatto d’imbattermi nel florilegio talmudico (En Israel), ediz. Königsberg,
e preceduto da bella e dotta introduzione di scrittore moderno.
L’autore, ragionando intorno ai versi d’Isaia di cui è parola,
esce fuora con questa interpretazione, che se non coincide appuntino
colla intelligenza che qui si attribuisce al Testo, pure di molto
le si avvicina, e stabilisce un principio e accenna una idea generale
che non può trovare la sua realtà concreta, il suo adempimento storico,
che nella ipotesi nostra. Ecco le sue parole: «<i>Vuole Isaia significare
come allora vi fossero uomini assai che renunciato avevano
ad ogni piacere mondano, nè tolto avevano donna; ma attendevano
in solitudine con grande amore al culto religioso, nel Tempio divino,
e tanto avveniva altresì degli stranieri, vale a dire dei Gabaonti.</i>»</p>

<p class="pfn4"><span class="ln1"><a name="Footnote_43_43" id="Footnote_43_43"></a><a href="#FNanchor_43_43"><span class="label">[43]</span></a></span>
Pel lettore che sa di ebraico non fan mestieri spiegazioni. Pegli
altri, diremo solo che tutto il ragionamento presente tende a
provare come il verbo <i>Omed lefanai</i> usato in Geremia a proposito
degli Esseni, è suscettibile, in forza degli arrecati esempi, dei sensi
che qui si accennano.</p>

<p class="pfn4"><span class="ln1"><a name="Footnote_44_44" id="Footnote_44_44"></a><a href="#FNanchor_44_44"><span class="label">[44]</span></a></span>
Tra i trasportati in Babilonia, la storia biblica annovera <i>charas
veamasgher</i> alla lettera <i>falegnami e fabbroferrai</i>. La tradizione ne
fa altrettanti <i>maestri e dottori</i>; ed è notabile: primo, che Masgher
può avere senso di claustro, di reclusione, e poi che il Talmud Gerosolimitano
su questo verso (Nedarim, IV) chiosa <i>Ellu ahaberim</i>, <i>Sono
questi i soci</i>. Quanto questa frase convenga agli Esseni ognuno il
vede; e non si sarà dileguato dalla memoria dei lettori quanto congetturava
il dottissimo R. Rapoport intorno al senso della parola
<i>Esseni</i> che vale al dire di lui quanto <i>socio</i>, <i>compagno</i> da <i>Jso</i> Arameo.
Sotto altra forma l’appellativo di socio è attribuito ai Farisei
nel nome Amit (Talmud Tract Sciabuot, cap. IV). Quanto alla identità
originaria di Esseni e di Recabiti non d’altronde sembra
muovere l’Heckers, (Istoria della medicina, 42) se non da tale premessa,
quando scrive: «<i>Gli Israeliti, spezzato il giogo di Babilonia,
si dedicarono alla vita contemplativa e solitaria e fondarono la setta
degli Anacoreti</i> (Geremia XXXV), <i>i quali privi delle scienze naturali
operano colla fede e cogli scongiuri cure portentose</i>.» Qui ognun
vede come Recabiti ed Esseni pongano in comune i loro caratteri.</p>
<p class="pfc4 p1">Prima di abbandonare la questione dell’origine degli Esseni,
facciamo qui alcuni rilievi che recenti letture ci suggerivano. Il
senso da noi dato agli <i>Eunuchi</i> d’Isaia, quello di precursori ed antenati
degli Esseni, fu avvertito da un Critico alemanno autore del
<i>Biccoret Attalmud</i>, pag. 273; se non che non diè valore ai <i>Proseleti</i>
che allato degli <i>Eunuchi</i> figurano nello stesso luogo d’Isaia (cap. 56),
e ch’è indizio eloquente dell’origine da noi propugnata. Quanto all’origine
dai Nazereni, mentre è consentita da valenti scrittori tra
cui il <i>Graetz</i>, è invece combattuta dall’autore sopra ricordato. Ond’è
che non sarà discaro udirne le ragioni, e pesarne la forza. Egli si
giova di quanto si legge nel Talmud (<i>Nedarim X</i>) <i>essere usi gli antichi
Hasidem di far voto di Nazer</i>; dunque ei conclude, eran costoro
<i>Kasidim</i> (cioè Esseni) prima che si votassero Nazirei. Il lettore
ricorda come cotesto passo fosse da noi noverato tra gli indizi
che ci favoriscono. Questo senso ostile che gli si vuol dare non ci
par serio; sia perchè può avere appunto inteso il Talmud di svelarci
l’origine e il carattere primitivo dei Hasidim; sia perchè il Talmud
stesso per le ragioni altrove accennate, può non aver avuto un’idea
assai chiara di una origine puramente storica e di piccolo o niuno
religioso momento. Il Talmud altrove (Chidduscin, 71) offre un curioso
passo che diè luogo ad un antico comentatore (Moarscia) a
trovarvi un’allusione agli Esseni sotto il nome di Nazirei. Il Talmud
così si esprime «Colui che dicesse: Sarò Nazireo <i>se non svelo i vizj
di origine delle famiglie, sia Nazireo e non le sveli</i>.» Qui il Moarscia
chiosa dicendo: <i>Si dee intendere mercè quanto scrive Giuseppe, esservi
stato durante il secondo Tempio una setta detta dei Nazirei, che amavano
la solitudine e i deserti per non cadere nel peccato di maldicenza.
Perciò si legge che se taluno dicesse sarò Nazireo se non svelerò ec.
sia Nazireo, poichè tale n’è invero il costume per quanto sia cotesto
un voto non da tutti laudato a cagione delle astenenze che importa.
Tuttavia peggior cosa sarebbe se per annullarlo si permettesse la maldicenza.
Quindi si taccia e sia Nazireo.</i> Questo senso dà noia all’autore
rammemorato del Biccoret Attalmud: (pag. 279) ma s’è vera la
intelligenza ch’egli ci porge, non si comprende come rimanga fermo
il voto e sia Nazereo mentre la condizione apposta, cioè quella di
propalare le turpitudini delle famiglie non si verifica nè si permette
che si verifichi. Quindi ci pare probabile il cenno agli Esseni che
vuol trovarvi il <i>Moarscia</i>; ed in ogni caso, è questa prova novella
come non appena i nostri scrittori ebbero a narrare o a ragionare degli
Esseni, li qualificarono senza esitanza quali veri e propri <i>Nazirei</i>,
ossequio spontaneo e tanto più concludente in favore della loro affinità
originaria. L’autore medesimo, non a bastanza penetrato dei
vincoli strettissimi che uniscono il Farisato nei suoi gradi più eminenti
colla società degli Esseni, va in cerca di contradizioni tra l’uno
e l’altra. Fra queste pone il <i>bianco vestire</i> in onore nella seconda, in
odio presso i primi, e cita il Talmud Sota 22 e Meghilla 24. 2. Ma
che cosa si legge invero in ambo i luoghi? Nel primo: <i>Il tribunale
supremo si vendichi di coloro che si cuoprono di Gundé?</i> Che cosa è
<i>Gundé</i>? Per l’autore, così pare, <i>abito bianco</i>. Non così però per
<i>Rasci</i> il quale chiosa addirittura <i>abito nero</i>. Volesse pur dire <i>bianco</i>;
non sarebbe altro che un denunciare la ipocrisia di coloro che prendevano
le sembianze esteriori degli <i>Ottimi</i> senza averne le virtù.
Il secondo suona <i>Chi dicesse non officierò nel Tempio con abiti di
colore non officii nemmeno coi bianchi</i>. E i comentatori: perchè era
il bianco vestire costume dei <i>Minim</i> (eretici); ma 1º Non si vuol egli
distinguere tra il bianco vestire <i>volontario</i> degli Esseni e l’<i>obbligatorio</i>
di questi Minim? Sappiamo non meno che gli Esseni vestivano
talora diversamente; di sacco p. e. 2º Probabilissimo è poi che in
<i>Minim</i> s’intenda i <i>primi cristiani</i> come talvolta significa veramente;
e se così fosse, nulla di strano che il costume adottato da costoro
tornasse odioso a quegli stessi che lo avevano usato poc’anzi. È questo
nella natura dell’uomo, e corroborato da esempi? nostrali. Il
Decalogo fu soppresso nella orazione del mattino a cagione dei Minim;
anche qui probabilmente cristiani, che ridussero tutta l’antica
legge al solo Decalogo. 3º Infine insigni <i>Farisei</i> vestono di bianco nel
Talmud e ne vanno ivi stesso celebrati, come ragionando del costume
vedremo. Si dirà ancora ch’era tal costume in odio?</p>

<p class="pfn4"><span class="ln1"><a name="Footnote_45_45" id="Footnote_45_45"></a><a href="#FNanchor_45_45"><span class="label">[45]</span></a></span>
Un fatto generale ci avrebbe forse potuto dispensare da tutte
queste particolari citazioni; ed è la <i>presenza di Sinagoghe ebraiche
per tutta la distesa del romano impero</i>, le quali supponevano certo a
capo loro Rettori e Dottori. La storia evangelica ed apostolica è piena
di fatti che provano questa presenza, dovunque l’Evangelio fu predicato.</p>

<p class="pfn4"><span class="ln1"><a name="Footnote_46_46" id="Footnote_46_46"></a><a href="#FNanchor_46_46"><span class="label">[46]</span></a></span>
La tradizione che ha per stile di trasformare nell’antica storia
ebraica gli avvenimenti guerreschi e politici in fatti dottrinali,
o in morali controversie, vede nella promessa di <i>Caleb. Chiunque
avrà battuto Kiriat Sefer e l’avrà presa, daragli Ahsà la figlia mia
in donna</i>, una ricompensa promessa a chiunque avesse molte leggi
restituite che erano cadute in oblio dopo la morte di Mosè. Nulla di
più paradossale a prima giunta di questa interpretazione; ma quando
riducasi a memoria che cosa questo nome di <i>Kiriat Sefer</i> vuol significare,
e quanto saviamente avvertiva Gioberti, facile lo accorgersi
come i dottori non abbiano inteso che appigliarsi ad un felice addentellato
in cui la espressione storica si presta mirabilmente alla
chiosa tradizionale; anzi con questo senso sino a un certo punto s’identifica;
volendo dire che colui che sarà da tanto da sottentrare nell’officio
che Kiriat Sefer adempiva nel concerto o Antizionato dei popoli
Cananei come <i>Archivio dello Stato</i>, e potrà essere utilmente consultato
in quella città come lo erano i suoi abitanti Cananei, sarà rimunerato
ec. Potremmo aggiungere che in questa trasformazione di guerre
politiche in lotte spirituali i dottori nostri non si dilungarono punto
dal genio che predomina nelle più antiche epopee orientali.&mdash;Ma
qui lasciamo per brevità; fidente che il lettore compia il nostro pensiero,
solo che attenda per breve istanti a ciò che sono i poemi indiani
del <i>Mahabaratta</i> e del <i>Ramayana</i>.</p>

<p class="pfn4"><span class="ln1"><a name="Footnote_47_47" id="Footnote_47_47"></a><a href="#FNanchor_47_47"><span class="label">[47]</span></a></span>
Vedi per la giustificazione di questo supposto, quanto è riferito
più oltre in nota a proposito di ciò che narra il Talmud sulle
occupazioni dei <i>Hasidim</i>.</p>

<p class="pfn4"><span class="ln1"><a name="Footnote_48_48" id="Footnote_48_48"></a><a href="#FNanchor_48_48"><span class="label">[48]</span></a></span>
Simile circospezione ci viene narrata nel Talmud (Meghilla)
dei Traduttori del Pentateuco in greco per ordine di Filadelfo.</p>

<p class="pfn4"><span class="ln1"><a name="Footnote_49_49" id="Footnote_49_49"></a><a href="#FNanchor_49_49"><span class="label">[49]</span></a></span>
Il citato frammento del Talmud forma subbietto di profonda
indagine nel rammentato Lessico <i>Ereh Millim</i> del dottissimo sig. Rapoport
Rabbino di Praga. Ci sia permesso anzitutto costatare coll’illustre
autore la grande antichità di quel frammento, ch’egli crede
redatto o almeno formulato molto innanzi al Talmud in qualche raccolta
d’<i>Agadot</i>, che, come è noto, precorse il Talmud, e da cui questo
l’avrebbe copiato. Sono fondamento a questa plausibilissima congettura,
varie singolarità filologiche proprie ai libri Agaditici, e che
l’autore saviamente pone in luce. Quello che non potremmo mai
consentire al gran critico, si è la pretensione da esso accampata di
vedere nei savj e dottori del mezzogiorno, con cui Alessandro favella,
uomini <i>pagani</i> anzichè <i>ebrei</i>, e più specialmente sacerdoti <i>etiopici</i> o
<i>Brami</i> indiani. Il testo ha un bel opporsi a questa interpretazione
mercè le parlanti intercalazioni che corrono fra domanda e risposta.
Il nostro autore con un colpo di magica verga le dichiara posteriori
addizioni al testo più antico; nel quale egli non crede doversi
ravvisare niuna traccia d’Ebraismo. Questo concetto che l’illustre
autore si forma degli interlocutori di Alessandro, capovolgendo le
basi su cui poggia tutto il nostro argomentare nel testo, e facendo
sparire una delle vestigia più splendide, che a senso nostro abbiano
lasciato gli Esseni nella Biblioteca rabbinica, merita, anzi esige, che
con qualche pazienza vi ci soffermiamo d’intorno, e lo esaminiamo
più davvicino. Si noti anzi tratto come:</p>
<p class="pfc4">Fra i neologismi nota il Rapoport <i>Atristun</i> di cui dice non esservi
la radice nell’antico lessico <i>Aruh</i>. E pure egli non avrebbe
dovuto che gettare lo sguardo sopra <i>taris</i> (bis) per vedere (in fine)
il verbo <i>taras</i> col suo esempio tratto dal Talmud (Jevamot 121. 1).</p>
<p class="pfc4">Osserviamo ora le traccie d’ebraismo nel racconto Talmudico
che il Rapoport crede estraneo alla primitiva leggenda, e solo aggiunto,
vuoi nell’atto della redazione Talmudica, vuoi da copisti posteriori.
Lasciamo per ora quanto vi ha di arbitrario <i>a priori</i> nello
scindere una narrazione omogenea in tanti frammenti di cui altri
avrebbero appartenuto al tessuto primitivo, ed altri sarebbero stati
introdotti posteriormente. Guardiamo solo se questo criterio comunque
inverosimile, è applicabile al fatto concreto.&mdash;In primo luogo,
la locuzione <i>Ziknè Anegheb</i> non contiene veruna indicazione che
miri piuttosto ai pagani che ebrei.&mdash;Anzi il nome <i>Ziknè</i> implica
una idea di venerabilità che male si affà, in bocca ai dottori, ai savj
gentili. Essi hanno altre locuzioni per indicare questi ultimi, e non
si comprende come qui se ne siano discostati; per esempio quella
di <i>savj gentili, hahme umot Aolam; Flosofim</i>, che sarebbero state
qui tanto più opportune, quanto meglio avrebbero posto in rilievo l’opposizione
che segue dei dottori israelitici (<i>Vakakamim omerim</i>) intorno
alla distanza dal cielo alla terra. Non ne conviene lo stesso autore
quando confessa che l’epiteto di <i>Zikné Anegheb</i> ad indicare i
sacerdoti etiopi ed i brami, è <i>nuovo ed unico</i> nello stile rabbinico?
Egli, è vero, non ne conclude che una maggiore antichità; ma non
so quanto sia lecito trovare anormalità, laddove la locuzione sembrerebbe
regolarissima ove intesa come noi la intendiamo, pei dottori
dimoranti nel sud di Palestina.</p>
<p class="pfc4">Potremo dunque noi vedere in questi <i>Zikné Anegheb</i> altri che i
dottori meridionali celebri appo i Rabbini, par la loro squisita sapienza,
come attestano le citazioni, recate nel corpo dell’opera? Il
Rapoport crede che ciò non solo si possa, ma si debba. Per esso altro
è <i>Negheb</i> (mezzogiorno) da cui qui s’intitolano, altro <i>Darom</i> (altro
nome di mezzogiorno) da cui altrove si qualificano. (op. cit., pag.
73, 1). Con quanta ragione però non saprei dire, dappoichè è ovvio,
che <i>Negheb</i> e <i>Darom</i> son due nomi egualmente approvati per mezzogiorno
o sud; come Iam e Maarab per occidente; e come levante
e oriente nel nostro idioma, onde, tanto vale Ziknè Anegheb quanto
Zikné Darom. Si dirà che altrove dissero per la parte meridionale di
Palestina piuttosto Darom che Negheb? Ciò non si nega, ma se prova
qualcosa, ei prova piuttosto l’antichità di questa tradizione che
usa di un vocabolo che sa di Arcaismo. Ma vi è nel Talmud un
caso a cui pur non badò il Rapoport per triplice ragione, conchiudente
in favor nostro, non solo perchè <i>Negheb</i> vi è usato per mezzogiorno
di Palestina; non solo perchè tutto il frammento affetta
uno stile ricercato e arcaico, ma anche perchè fu usato appunto
quando s’intese a significare (come nel nostro caso) la gran scienza
dei dottori meridionali. Narra il Talmud (Irubin pag. 53) di varj
dottori che affettarono talvolta uno stile figurato e antiquato, e tra
gli altri accennando ad un collega che si era ritirato nel Darom
presso quei valenti teologi, per impararne la dottrina, si dice «Nitiaaz
bemahtir <i>veinghib limfiboscet</i>» <i>si volse al sud verso Mefiboscet</i>,
lochè, secondo comenta Rasci, vuol dire:&mdash;Si partì pel mezzogiorno
di Palestina verso i <i>Zikné Darom</i> sopra gli altri tutti dottissimi,
e perciò detti Mefiboscet per la sua gran scienza ch’era causa a David
di vergogna. Le conseguenze si fan vedere ad ognuno. 1ª Negheb,
pel mezzogiorno di Palestina. 2ª Impronta di vetustà come nel nostro
caso. 3ª Infine usato ad indicare, a celebrare i dottori di quelle
regioni.</p>
<p class="pfc4">Il sig. Rapoport, come dicemmo, crede che questo sia uno dei
casi in cui si riferiscono dal Talmud le dispute o le divergenze occorse
fra i savj gentili e quelli d’Israel. Ma se questa fosse la intenzione
talmudica, non già colla semplice designazione di <i>Vakahomim
omerim</i> avrebbe indicata la dottrina israelitica, che ritorna solo allora
che sorge controversia fra i dottori israeliti medesimi, ma coll’altra
più peculiare ed esclusivamente usitata di <i>vekakmè israel
omerim</i> come ad esempio nel Talmud (<i>Pesakim</i>) ove è questione
del moto delle sfere e degli astri.&mdash;Non si nega per questo che la
menzione della dottrina del <i>Kakamim</i> ed il ragionamento che segue
non possano essere stati aggiunti posteriormente al racconto primitivo,
ma in ogni caso provano ad esuberanza come a senso di chi operò
tale aggiunta, e che non può esser posteriore al Talmud, i savj con
cui parlò Alessandro fossero israeliti. E se ciò resulta da una aggiunta,
resulta non meno da una frase inseparabile dal tessuto primitivo,
ed è quella di <i>Ziknè Anegheb</i> come abbiamo veduto. Altro indizio non
meno appartenente al tessuto primitivo è la prova che i <i>savj del mezzogiorno</i>
traggono dalla genesi (<i>Scenneemar</i>) a provar l’anteriore
creazione del cielo. Avrebbero ciò fatto savj gentili? Il sig. Rapoport
dirà che anche questa è una intercalazione arbitraria. Ma in primo,
ella fa troppo parte integrale della redazione primitiva, per autorizzare
il supposto; e poi, prova ad ogni modo come il Talmud, anzi le
versioni anteriori al Talmud tenessero per fermo non altro essere i
<i>Zikné Angheb</i>, che dottori israeliti.&mdash;Questi alla domanda di Alessandro,
quale tra luce e tenebre abbia preceduto, si tacciono. Il Talmud
dà a questo silenzio un motivo che non si acconcia che ad uomini
israeliti. E qui come ognun vede il carattere israelitico investe
l’ordine stesso dei fatti, ed appare manifesto in uno dei suoi più
singolari incidenti. Si dirà qui pure che il silenzio loro ebbe altro
motivo, e che il Talmud ne escogetò tale che consuonasse colla origine
israelitica degli interrogati? Ma allora conviene trovare quale
sia questo <i>altro</i> motivo: e in ogni modo sarà una conferma di più,
che il Talmud non dubitò mai dell’ebraismo di quei dottori.</p>
<p class="pfc4">Ecco però l’argomento capitale, l’<i>Achille</i> dell’illustre Rapoport;
ma che però, come l’eroe di questo nome, ha veramente vulnerabile
il calcagno.</p>
<p class="pfc4">Alessandro nel dialogo in questione conclude con questa domanda:
«<i>Perchè ci avete voi combattuto?</i>» E i dottori:&mdash;<i>Satan vinse.</i>&mdash;<i>Ebbene</i>,
dice Alessandro, <i>voi sarete uccisi per regio comando</i>.&mdash;Ed
essi:&mdash;<i>Il potere è in mano dei Re; però ai Re non si
addice mentire.</i>&mdash;Qui il sig. Rapoport pone, e non a torto, in rilievo
quanto la opinione che in questo <i>combattere</i> intende un dissenso
religioso, il perseverare nell’Ebraismo, sia comento piuttosto
forzato; ma non avremo però bisogno per fuggire da questa chiosa
improbabile ricorrere ad una vera e propria guerra, la quale verrebbe,
a senso suo, da Alessandro rimproverata ai sacerdoti indiani,
quali istigatori di quella tra esso e Poro combattuta. Perocchè noi
diciamo: Come non un cenno, nè del teatro, nè della causa di
questo rimprovero, nella narrazione talmudica? Bisogna dire o che
di gentili qui non si può parlare, o almeno che gli autori della redazione
che noi abbiamo sott’occhio intesero per questi <i>savj del mezzogiorno</i>,
veri e proprj Israeliti; resultato al quale inevitabilmente
riusciamo, da qualunque parte prendiamo le mosse. Ma è poi inesplicabile
la conclusione del dialogo senza la divergenza religiosa, o
la vera e propria guerra? A credere mio, una terza via, ed è la buona,
ci viene indicata dal <i>Moarscià</i>, il quale vede nel rimprovero
d’Alessandro un lamento superbo della libertà colla quale avevano
avvilito ogni più cara cosa, onde egli andasse superbo;&mdash;la <i>Scienza</i>,
quando risposero <i>che il vero savio è l’uomo previdente</i>, e quanto
poco egli lo fosse, gli avvenimenti il dimostrano; il <i>valore</i>, il coraggio,
quando dissero <i>vero prode colui che vince le passioni</i>, nè di
questa maniera di prodezza ebbe Alessandro. Gli <i>averi, i beni, la potenza</i>,
quando chiamarono, <i>solo ricco colui che è lieto e sodisfatto di
quanto possiede</i>.&mdash;Qual più amara ironia della vita e delle idee di
Alessandro! Ma esso è preso più evidentemente di mira in altre loro
sentenze. S’ei chiede qual sia il modo di goder la vita essi rispondono
di mortificarla. S’ei cerca il mezzo di tornare agli uomini accetto,
essi gli additano il sistema opposto a quello che ei seguiva,
quello cioè d’odiare il regno ed il potere. Ed è appunto per questa
costante censura di tutti i suoi atti, e del suo genio, ch’ei chiede:
«Perchè mi combatteste?»&mdash;E si noti che <i>Atrastun</i>, che è il verbo
che noi traduciamo per <i>combatteste</i>, deriva da <i>Taris</i>, scudo, arma
esclusivamente difensiva, ed ha un senso peculiare che si addice
molto più a una lotta verbale, a una <i>ardita confutazione</i> o meglio
<i>apologia</i> o diatriba, che a una lotta a mano armata. Basta dire che
il Talmud chiama <i>Targati</i> (<i>Baalè Terissin</i>) i <i>campioni più abili nella
controversia religiosa</i> (Talmud Berakot) e che quell’altra sola volta
in cui questo verbo è usato nel Talmud (Jevabot, 121) è appunto
nel senso che noi crediamo, vale a dire di un’ardita <i>opposizione
scientifica</i>, come a un dipresso noi diciamo oggi <i>Polemica</i> da <i>Polemo</i>
guerra in Greco a significare ogni maniera di <i>Controversia</i>. Che
rispondono i <i>Zikné Anegheb</i> ai lagni del Macedone? <i>Satan vinse.</i>&mdash;Per
quelli che veggono nella sua domanda un senso religioso ciò
vuol dire:&mdash;«Satan vi vince e seduce coi sui errori, quindi fra noi
opposizione nel sentire religioso»&mdash;e questa interpretazione, come
si disse delle orazioni di Demostene, pute di lucerna. L’altra del
<i>Moarscià</i> non è meno infelice; il senso suo significa, <i>Noi tuoi avversari</i>
(Satan) <i>ti vincemmo colle ragioni</i>. E pel sig. Rapoport che
vuol Alessandro lamentarsi delle loro istigazioni alla guerra, che cosa
significa? Egli nol dice. Per noi il senso ci pare ovvio. Alessandro
si lagna del loro ardito linguaggio. Essi si scusano dicendo. «Satan
vinse.» Vale a dire, fu un mal genio che c’ispirò questo parlare a
te increscioso.&mdash;L’idea del <i>predominio di Satan</i> per significare una
sventura che incoglie è usata nel Talmud dal medico e astronomo
Samuel, <i>Satanà bitrè ummé la sciallit</i>; e ciò che più monta, ragionando
come ragionano i dottori del mezzodì, con un pagano, vale a
dire coll’amico suo Ablat, che noi abbiamo gravi motivi per credere
non altri essere che lo stesso celebre <i>Plotino</i> fondatore della
scuola Neoplatonica di Alessandria.&mdash;Un altro segno che questi
savj sono sacerdoti tebani, è pel Rapoport (pag. 71) il suggerimento
che porgono ad Alessandro per poter penetrare senza pericolo nei
deserti affricani. Notiamo come poco innanzi (pag. 69) ei vi vedesse
piuttosto etiopi o brami, e che ora divengono sacerdoti tebani come
più atti a porgere di questa specie consigli. Non sarebbe però questa
la prima volta che nel Talmud, filosofi e principi pagani ricorrono
ai dottori ebrei per lume e direzione; testimone fra gli altri i
messaggi che Antonino inviò ripetutamente a Giuda il santo per consultarlo
intorno ad affari di stato.&mdash;Ciò che non dee tacersi però si
è, come per espressa dichiarazione del Talmud questi suoi consiglieri,
con cui di nuovo confabula al suo ritorno, sono <i>Rabbanan</i>,
vale a dire i <i>nostri maestri</i>. Sono essi che vedendolo sorpreso perchè
tutto il suo argento e l’oro non bastasse a contrappesare un
<i>occhio</i> che aveva riportato dalla sua visita in paradiso, gli porgono il
consiglio di provare a porvi sopra un po’ di terra.&mdash;Lo che fatto, torna
al suo peso naturale. Ora non è difficile scuoprire in questo significantissimo
consiglio la impronta della precedente conversazione con
Alessandro, lo stesso indirizzo morale, che in quella apparisce. E
se autori del primo sono <i>Rabbanan</i>, mestieri è credere che eglino
stessi siano i primi interlocutori.</p>
<p class="pfc4">Fosse pure provato che un doppio strato d’idee, di locuzioni si
distinguono nella redazione talmudica, che il primo appartiene ad
età più antica e nulla abbia di ebraico, l’altro ad epoca più moderna
e abbia israelitica impronta: ciò che non potrà in ogni caso negarsi
si è, che a senso dell’<i>ultima</i> e <i>definitiva</i> redazione talmudica tutte
le cose quivi narrate <i>si riferiscono ai dottori ebrei abitanti nel mezzogiorno</i>.
Ora quando pure ciò non avesse nessuna realtà storica,
basterebbe, nonostante, al nostro supposto, e bisognerebbe vedervi
egualmente un’allusione all’<i>Essenato</i> colà abitante. Giacchè non
è possibile che il Talmud attribuisca tutti i fatti e gli incidenti occorsi
tra Alessandro e i sacerdoti tebani, ai dottori abitanti del
mezzogiorno, se ai tempi medesimi che quest’alterazione si operava,
nella tradizione più antica, non fossero esistiti dottori i quali
tutte le qualità riunissero atte a rendere verisimile l’applicazione
che ad essi si faceva di ciò che spettava in origine ai brami o ai sacerdoti
d’Egitto. Non è possibile, in una parola, che il Talmud rapisca
ai suoi veri proprietarj una veste per ricuoprirne un <i>Ente
imaginario</i>. E ciò basta, come diceva, per vedere nella <i>intenzione</i> dei
redattori del Talmud una allusione trasparente allo Essenato. Questo
resultato, non è critica che ci possa rapire, ove pure si meni
buona la ipotesi dello illustre Rapoport.</p>

<p class="pfn4"><span class="ln1"><a name="Footnote_50_50" id="Footnote_50_50"></a><a href="#FNanchor_50_50"><span class="label">[50]</span></a></span>
Il comento <i>Tossafot</i> osserva (loc. cit.) come dal contesto apparisca
esser gli anziani del mezzogiorno, dell’ordine dei <i>Taneiti</i>. Il
sig. R. Rapoport Erek Millin, alla parola Alessandro a p. 73.&mdash;crede
poter fondarsi su quanto si legge (Talmud ivi pag. 22.) <i>Tacah
lehu Res Lachis lidromaé</i>; per dedurne che appartengono piuttosto
all’ordine successivo degli Emoraiti. Veramente la frase Talmudica
non prova; e tanto meno, quanto non si osserva nel contesto quella
forma dialogica che sarebbe stata seguita ove Res lachis (degli Emoraiti)
avesse coi dottori del mezzogiorno confabulato. Ma ove pure
fosse provato che vi erano <i>dottori meridionali</i> che appartenevano all’ordine
e all’epoca degli Emoraiti, ciò non osta affatto al supposto
che fossero Esseni, siccome noi veramente crediamo, poichè Esseni
esistevano in Palestina tanto ai tempi tanaitici quanto a quelli
più tardi degli Emoraiti. Anzi, a veder bene, questo trovarsi nel
Talmud dottori designati coll’epiteto semplicissimo di <i>meridionali</i>,
tanto in tempi antichi che in altri posteriori, prova che si volle con
ciò alludere piuttosto a una <i>famiglia</i> di savj che aveva <i>stanza comune
e legale e conosciuta</i> in quella contrada, che non a una dimora
arbitraria che avrebbe lasciato sempre incerto, di quai dottori a preferenza
si favellasse.</p>

<p class="pfn4"><span class="ln1"><a name="Footnote_51_51" id="Footnote_51_51"></a><a href="#FNanchor_51_51"><span class="label">[51]</span></a></span>
L’ebraismo biblico non ha mitologia. Ciò fu da lungo tempo
notato e valse a provare sempre più la sua divinità e la superiorità
dei nostri sacri libri sulle mitologie paganiche. Però di questo fatto
vero in generale non è qui luogo a parlare. In ogni modo questo invertimento
d’epoche nella storia dall’ebraismo, questo precedere
inatteso, irregolare del vero, e dello storico, del proprio,&mdash;al mito,
alla finzione, al figurato;&mdash;questo tardo comparire della mitologia
nello Ebraismo che non comincia fra noi a spuntare che colla
cessazione dell’era profetica, e col principiare dell’era rabbinica, è
fatto eloquentissimo che dovrebbe dare grandemente a pensare.
Non par egli mostrarci a dito che fino a quest’epoca ultima, la mente
ebraica, il pensiero umano si rimase ozioso, supplito com’era da
una potenza superiore che ispirandolo a suo grado, gli risparmiava
naturalmente quelle fasi, quelle transizioni che lasciato a se stesso
non può a meno di percorrere; e che appena cessata questa azione
straordinaria sul pensiero ebraico, vale a dire al cominciamento dell’era
rabbinica, la mente ebraica si trovò a quel punto istesso in cui
la mente pagana si sentì all’esordire della sua civiltà, e cominciò
allora soltanto a svolgersi per tutte le fasi che le sono naturali? Noi
non facciamo qui che accennare una idea, la quale esigerebbe il
massimo sviluppo, a cui siamo certo preparati, ma che il luogo non
comporta. Ciò valga soltanto a spiegare la parola <i>Mitologia</i> di cui ci
siamo valsi ad indicate la <i>Letteratura Agaditica</i> del Talmud.</p>

<p class="pfn4"><span class="ln1"><a name="Footnote_52_52" id="Footnote_52_52"></a><a href="#FNanchor_52_52"><span class="label">[52]</span></a></span>
Vi è in ambo i Talmud un frammento che sembra ostare alla
superiorità da noi attribuita ai meridionali, nella scienza dell’<i>Agadà</i>,
e quindi sopprimere uno dei punti di contatto che tra gli Esseni
abitatori di quelle regioni, e la scuola dei teosofi cabbalisti, abbiam
creduto ravvisare. Pure dopo breve esame parvemi vedervi piuttosto
ragione di confermarmi sempre più in questo supposto. Ecco i due
frammenti preziosi anche per altre conclusioni che sarebbe ovvio inferirne,
se qui ne fosse il luogo.&mdash;Nel Babilonese si legge (Pesakim
V. 62). <i>R. Samlai presentossi e R. Johanan dicendogli: Insegnami,
ten prego, il libro delle Genealogie. (Sefer Johassin). Risposegli:
D’onde sei tu? da Lydda. E ove dimori? In Neardeà. Non è lecito dunque</i>
(replicò) <i>insegnarlo, ne a quei di Lyddà, ne a quei di Neardeà.</i>&mdash;E
nel Gerosolimitano al luogo istesso.&mdash;<i>R. Samlai presentossi a
R. Jonatan dicendogli: Insegnami, ten prego, l’Agadà. Risposegli: Ritengo
per tradizione dei miei maggiori, di non insegnare Agadà, nè
a’ Babilonesi nè ai meridionali, perchè sono alteri, e nella legge dappoco.</i>
Tacciamo di molte altre rivelantissime considerazioni che il
confronto dei due testi ne suggerisce;&mdash;della equivalenza di <i>Sefer
Jokassin</i> (Talmud Gerosolimitano) e d’<i>Agadà</i> (Babilonese); di una non
meno pronunciata avversione pei Babilonesi che si riscontra nel
Zohar; dell’<i>alterigia</i>, ostacolo all’insegnamento della Agadà; come
la <i>umiltà</i> fu titolo e pregio singolarissimo per penetrarne i segreti
come più oltre vedremo; della importanza che assume l’Agadà in
ambo i frammenti; del carattere tradizionale e antico di questa trasmissione
a segno d’avere ricevuto per tradizione le regole della
trasmissione medesima; del personaggio di R. Samlai&mdash;qui studiosissimo
dell’Agadà, e celebre nelle pagine del Zohar (76, 2.) come
maestro di penitenza, sotto il nome eloquentissimo di <i>Asià</i>, medico
o terapeuta;&mdash;della identità del <i>Darom</i> (mezzogiorno) del Gerosolomitano
con Lydda (Lud) del babilonese frequente soggiorno dei
teosofi nel Zohar, e d’altre per avventura non meno importanti considerazioni.
Domanderemo soltanto come conciliare la scienza, la celebrità
altrove vantata dei dottori <i>meridionali</i> nelle dottrine dell’<i>Agadà</i>
con questo rifiuto d’insegnarliela, che sorprendiamo in
bocca a R. Jokanan o Jonatan? Specialmente ove si abbia occhio
al motivo che di questo rifiuto si narra&mdash;<i>l’alterigia loro e la inferiorità
nella scienza religiosa</i>. Ma la obbiezione si tramuta in prova,
solo che si attenda al comento di Rasci, il quale, non saprei dire
troppo il perchè, non vede nel motivo allegato al rifiuto che un <i>pretesto</i>,
e riduce per conseguenza la negata trasmissione a un giudizio
poco favorevole che dell’attitudine personale del richiedente,
avrebbe fatto R. Jokanan o Jonatan. Difatti si legge in Rasci&mdash;<i>che
non ebbe di mira così dicendo che a respingerlo con un pretesto&mdash;o
meglio perchè Babilonesi e meridionali non hanno sicura genealogia
in Israel</i>.&mdash;Ognun vede come nella prima alternativa l’ostacolo è
scomparso; ma non tutti veggono a prima giunta come nella seconda
sia trasformato in appoggio. Non si comprende invero come Babilonesi
e meridionali non hanno sicura genealogia in Israel, dappoichè
sappiamo che <i>Essa non si partì da Babilonia, finchè non la lasciò
quasi farina schiettissima</i>; come si esprime il Talmud e che il
<i>Darom</i> o <i>Lud</i> era parte di Palestina ove pare inconcepibile che vivessero
uomini <i>interamente</i> d’origine <i>spuria</i> o <i>dubbiosa</i>. Ma si comprende
benissimo ove in questi meridionali almeno si veggano i nostri
Esseni, discendenza, siccome più sopra vedemmo, dei Recabiti
e ramo gentile innestato in Israele, la gente aliena <i>Benè Nekar</i> di cui
parla Isaia. Può darsi dunque che dopo tanti secoli scorsi dai Recabiti
e dopo il continuo incorporarsi alla società loro di tanti elementi
israelitici, quelli che erano conosciuti per discendenti da quei proseliti
(che allor ve ne fosse lo sappiamo da R. Iosè, che è detto nel
Talmud apertamente <i>della prole di Jonadab ben Rekab</i>) fossero tenuti
in conto di meno degni di penetrare le dottrine <i>agaditiche</i>.</p>
<p class="pfc4">Checchè ne sia, ci sia lecito prima di passare ad altri fatti di osservare
alcuni indizj che nel testo talmudico di Zebakim ove si parla
di Jeudà Ben Dostai, e di cui si fe’ parola nel testo, ci conducono per
altre vie alla società degli Esseni.&mdash;È il primo il nome <i>peculiare</i>
che il Talmud dà a questo Ieudà ed ai suoi, di <i>Parouscim</i> farisei per
eccellenza, nome che essendo comune a tutti i dottori, e che da se
stessi si dànno, non può essere inteso che come una più onorifica designazione:
quasi i più <i>farisei</i> tra i <i>farisei</i>. Il secondo è il fatto che il
comento di Rasci pone in luce quando dice che Ieoudà e il figlio elessero
stanza lungi da Gerusalemme <i>per non recarvisi nelle feste, nè
sacrificare l’agnello pasquale, nè gli altri sacrificj di Haghigá</i>. Non
par egli porgerci la chiave di quel dato singolarissimo che ci somministra
Giuseppe intorno gli Esseni dicendoci che <i>non entravano
nel tempio per sacrificarvi</i>; e che tanto sembra opporsi alla identificazione
loro colla parte più eletta dei farisei? Avremmo dunque
nel fatto di <i>Jeoudà ben Dostai</i> la spiegazione di questo astenersi, e
in guisa l’avremmo da dissipare ogni nube che sembra elevarsi sulla
identità da noi propugnata. Non si dimentichi che Jeoudà è più antico
di Giuseppe, di quasi un secolo e mezzo.</p>

<p class="pfn4"><span class="ln1"><a name="Footnote_53_53" id="Footnote_53_53"></a><a href="#FNanchor_53_53"><span class="label">[53]</span></a></span>
Poche linee più sopra, il gran maestro della Teosofia piange di
un pianto di gioja. Qui è il bacio che officia come segno di fraterna
approvazione. Ambo, a parer mio, indizj significantissimi. L’uno e
l’altro provano come questi farisei così posti in mala voce per formalismo,
per insensibilità, per ipocrisia, fossero d’una sensibilità,
così esquisita da prorompere frequentissimamente in quelle dimostrazioni
spontanee che ne sono il più efficace argomento; e che
d’altra parte tanto bene si acconciano a quel <i>Misticismo</i> che noi
vediamo nelle loro dottrine. Chi scinde i dottori zoaristici, i mistici
dai dottori talmudici, non poco dee durare fatica a spiegare quella
pronta, vivace, energica estrinsecazione dei proprj affetti che negli
uni come negli altri apparisce ad ogni tratto.</p>
<p class="pfc4">Ma se la gioja, il pianto, il bacio fraterno, attestano indistintamente
qual cuore si avessero questi farisei calunniati, l’ultimo specialmente,
il <i>bacio fraterno</i>, ha una significazione particolarissima in
quanto accenna a quella filiazione di cui altre volte toccammo del
primitivo cristianesimo, e dei suoi più eminenti rappresentanti, dalla
famiglia dei mistici farisei e dei teosofi, si appellino essi <i>Esseni</i> o
<i>Kabbalisti</i>. Non è troppo il dire che spesso più nelle piccole analogie
che nelle grandi, più nelle minute circostanze che nelle linee
più prominenti, si vede la vera affinità e derivazione dei sistemi; perciocchè
le prime come più particolari più urgentemente ne fanno
fede che non le seconde, siccome quelle che essendo più generali,
è più agevole il supporne la fortuita apparizione simultanea in varj
sistemi. Così, a mo’ d’esempio, il <i>bacio</i> di cui è discorso. Chi conosce
il Zoar sa che non v’è cosa che vi torni più di frequente.</p>
<p class="pfc4">Ma ciò che più monta si è che negli altri monumenti rabbinici
come Misnà Talmud, ecc. o non vi si nota, o se tu ve lo scorgi, egli
è <i>solo in quei casi in cui dei Misteri è parola</i>.&mdash;Per esempio della
Mercabà o carro di Ezechiele (V. Talmud trat. Haghigà, 14). Non è
questo eloquente indizio che questa forma di approvare e di salutare
era peculiarissimo un genere di studj, a quelli cioè dove
ebbe culla il Dogma Cristiano? Che sarà se vedremo poi il <i>bacio fraterno</i>
apparire <i>nei Vangeli</i> e tra i fondatori della fede cristiana come
saluto consigliato e approvato? <i>Salutatevi</i>, dice Paolo, (Ep. ai Rom.
sub fine) gli uni gli altri con <i>santo bacio</i>.&mdash;E così I. Corint. XVI,
20.&mdash;2ª Corint. XIII, 12.&mdash;1ª Tessal. V, 26.&mdash;I. Piet. V, 14.&mdash;Nè
mancò neppure chi lo avvertisse. «<i>Dès l’origine de l’Eglise la
coutume s’introduisit parmi les Chrétiens dans leurs Assemblées de se
donner le baiser de paix.</i> (Bergier. Diction. de Theolog. III. 571.)»
Forse non sarebbe erroneo aggiungere che quest’uso fa fede d’un’antichità
particolare di quel consorzio, se si dee giudicare dagli
esempi della nostra Europa, in cui non è raro vedere il <i>bacio</i> essere
il saluto per eccellenza e la forma di esso più antica. Oggi pure
in Inghilterra tanto è dire <i>salutare</i> che <i>baciare</i>. «<i>Sous le règne
de Henri VII, quand les arrières grand’-mères des douairières actuelles
d’Angleterre saluaient un parent, un ami, ou même un étranger, c’était
en échangeant avec lui un innocent baiser.</i> Le mot <i>salute</i> est resté
en anglais comme synonime de <i>Kiss</i> ou de baiser.&mdash;Revue Britannique,
Mars 1860, p. 91.</p>

<p class="pfn4"><span class="ln1"><a name="Footnote_54_54" id="Footnote_54_54"></a><a href="#FNanchor_54_54"><span class="label">[54]</span></a></span>
La mèsse è talmente abbondante, che non crediamo con quanto
fu detto averla esaurita. Plinio aveva detto (lib. V, VIII,) degli Esseni,
<i>Gens socia Palmarum</i>. Ora, oltre la residenza che abbiamo veduto
scelta dai Teosofi nella regione delle Palme, il mezzogiorno
di Palestina, non si dee tacere come nel Zoar ci si offrano spesso
que’ contemplativi a ragionare all’ombra dei palmizj <i>tuté diclé</i>; che
notarono la <i>sessualità</i> di quei vegetabili non solo, ma di tutte le creature
dell’universo in questi termini. <i>R. Eleazar e R. Hisà andavano
per via, e vedendo due palmizi, l’uno maschio l’altro femmina, disse
R. Eleazar a R. Hisà: Certo, tuttociò che vegeta sulla terra, è maschio
e femmina non solo, ma eziandio tuttociò che cresce in seno al
mare.</i> È noto come Empedocle fosse il primo ad osservare la sessualità
delle piante; ed Empedocle presenta più di una analogia nelle
sue dottrine in generale coi teosofi nostri, sulle quali ameremmo
fermarci, ma che i limiti di quest’opera ci contendono. Diciamo solo
come il gran poeta e filosofo nostro Ben Gabirol, conosciuto e citato
da tutto il Medio Evo sotto il nome di <i>Avicebron</i>, come con grandissima
sodisfazione dei dotti, avvertiva l’illustre sig. Munh di Parigi,
è reputato dal suo abbreviatore e traduttore Ben Falakira seguace
fra tutti gli antichi a preferenza di <i>Empedocle</i>. E ciò torna tanto più
verosimile in quanto sappiamo per confessione dei critici stessi più
indipendenti, che tra Ben Gabirol e la Dottrina Cabbalistica o teosofia
corrono numerosissime affinità a tal punto che fu creduto il primo modello
e la seconda la copia. Ma ciò non toglie che questa particolare
conformità del Zoar alle teorie botaniche di Empedocle, non abbia il
suo valore. Quanto ai Dottori Essoterici abbiamo già avuto luogo di
vedere nel raffronto da noi istituito tra le loro dottrine e quelle deposte
nel libro di Filone <i>de vita Mosys</i> come della intima struttura
delle Palme favellassero come favella la scienza odierna. È inoltre
narrato nel Medras Rabbà, il fatto di due Palmizj che divennero fecondi
quando ogni ostacolo fu rimosso che li divideva, lo che consuona
mirabilmente con quanto narra il Verati, vol IV, p. 268. «È
veramente degno di attenzione, scrive il Prof. Gaetano Savj, ciò
che si racconta della Palma maschio di Brindisi e della Palma femmina
di Otranto. Questa da lungo tempo pareva ed era sterile,
ma allorquando ambedue furono cresciute a segno che gli spadui
si trovassero al di sopra degli ostacoli che si frapponevano alla
diretta comunicazione fra loro, la femmina abbonì dei frutti.»</p>
<p class="pfc4">Abbiamo nel testo veduto gli oratorj posti in mezzo ai campi.
Là pure si studiava e s’insegnava ai discepoli. E nulla vi ha di più
frequente non solo nel Zoar, ma nei libri essoterici non meno, che i
Dottori meditanti o insegnanti ai discepoli all’ombra di un palmizio
o di un fico. E molto sarei inclinato a credere che da questo uso derivarono
le similitudini tolte dalla vita dei campi a significare la
scienza sacra, le sue parti, e i suoi cultori. Forse anche altre allusioni
si annodano nel nome <i>Pardes</i>, giardino, dato alla Teologia arcana,
ma è probabilissimo che tanto esso quanto l’idea correlativa
di <i>guastare o sbarbicare le piante</i> per indicare la introduzione d’errori,
o la negazione di alcune verità, non d’altronde abbiano presa
occasione a così dirsi. Non è da questo diverso il nome di <i>Cherem</i>
(Vigna) dato alle scuole, ed alle accademie. Se pure non vogliasi vedervi
una <i>Vigna</i> vera e propria ove si studiava, lo che non pare affatto
inverosimile, egli è certo però che la interpretazione che si dà
a questo nome, (antichissima, a dir il vero, perchè origina dal Talmud
Gerosolomitano) e che significherebbe un luogo distribuito e
diviso a guisa di Vigna, non è molto atta a sodisfare la buona critica.
Non sarebbe piuttosto una derivazione o una reminiscenza della
situazione delle scuole e delle accademie in mezzo a campi ed a vigne?
Nè la similitudine quietò in questa idea generale, ma scese
analiticamente a distinguere parte a parte i prodotti delle vigne e
dei campi, ed a designare col nome di ognuna di esse, una delle parti
più cospicue della scienza religiosa. Così il <i>fiore della vite</i> adombra
la bibbia.&mdash;<i>L’agresto</i> la Misnà.&mdash;<i>Il melogranato</i> il Talmud (Irubim,
Cap. II, V, ivi Moarscià che connette questa similitudine coll’altra
generica della <i>Vigna</i>.) E altrove il grano <i>Dagan</i> significò
l’<i>Alakà</i>, il <i>Rito</i> la <i>legge</i>, e il vino <i>Tiros l’Agadà</i> (si noti come Agadà
a senso nostro sia la veste leggendaria della Teosofia; e come la Dottrina
evangelica che non fu in origine che una Teosofia propalata
prenda il nome nei vangeli stessi di <i>Vino</i>): Infine l’uomo pieno di
scienza varia fu detto <i>Escol</i> Grappo (Sotà sub fine), come l’indotto,
il volgo fu chiamato col nome di <i>pampani</i> che valgono a conservare
e difendere i grappoli (<i>ibhun rahamé aalaia deitcaiemùn atcalajà</i>.)
E per quanto valenti critici come il Rapoport vogliano vedere negli
<i>Aschelot</i> (Sotà ibid) una corruzione o ebraizzamento di <i>scuole</i>, pure,
tutto considerato, non si può a meno di conservare a questa locuzione,
almeno come senso fondamentale e primitivo, quello proprio
di <i>Grappolo</i>.</p>

<p class="pfn4"><span class="ln1"><a name="Footnote_55_55" id="Footnote_55_55"></a><a href="#FNanchor_55_55"><span class="label">[55]</span></a></span>
Questa locuzione è comunissima nei due Talmud, e in generale
nell’antica Biblioteca Rabbinica. Egli è da quest’uso che
Gesù apprese a dire a proposito di Lazzaro morto, <i>Lazzaro nostro
amico dorme</i>. (Gio. XI, 11). Ma ciò che torna incomprensibile egli è
che uomini israeliti com’erano i discepoli, abbiano potuto fraintendere,
e capire vero e proprio sonno, replicando: <i>Se egli dorme sarà
salvo</i> (anche così dicendo si mostrano seguaci della terapeutica talmudica).
Questo equivoco non troppo naturale in uomini che ascoltavano
tuttodì <i>dormire</i> per <i>morire</i> e che dovevano in quest’ultimo
senso tanto più interpretarlo, essendo Gesù a quell’ora troppo da
Lazzaro lontano, per saperne tutte le più minute vicende (la morte
siccome cosa troppo più importante poteva da essi presumersi conosciuta
per chiaroveggenza profetica), farebbe credere che ei fu
soltanto appo lo scrittore del quarto Evangelo, siccome dai tempi
alieno e dai luoghi ch’ebbe nascimento, e ch’egli per induzione analogica
pose a carico dei discepoli.</p>

<p class="pfn4"><span class="ln1"><a name="Footnote_56_56" id="Footnote_56_56"></a><a href="#FNanchor_56_56"><span class="label">[56]</span></a></span>
Questo avveniva nella festa dei Tabernacoli, ed era in quei
giorni che ricorreva la straordinaria esultanza ove, dice la tradizione,
prendevano parte quasi esclusiva i <i>Hasidim</i> (nome a senso nostro
più antico degli Esseni) ed i <i>Pratici</i> come fra poco vedremo;
lo che ci riconduce per altra via, alla predilezione degli Esseni per
le acque. Il Talmud dice apertamente che si nomava festa della
<i>Scioabà perchè di là attingevano (Scioabim) lo Spirito Santo, siccome
è scritto: Attingerete acqua con esultanza dalle fonti della salute</i>; e
questo fatto come queste parole stringono in un sol fascio. <i>Hasidim</i>
antica appellazione degli Esseni, la libazione delle acque; e la ispirazione
onde furono celebrati gli Esseni, unione sopra ogni altra
eloquentissima. Non taceremo come questa festa e questo Testo Rabbinico
spargano gran luce sopra un passo del quarto Evangelo.
(Cap. VI, V. 37.) <i>Or nell’ultimo giorno, che era il gran giorno della
festa</i> (dal V. 2 apparisce che questa festa era quella dei <i>Tabernacoli</i>)
<i>Gesù stando in piè gridò dicendo: se alcuno ha sete, venga da me e
bea.</i> V. 38. <i>Chi crede in me, siccome ha detto la Scrittura, dal suo
ventre coleranno fiumi d’acqua viva.</i> V. 30. <i>Or egli disse questo dello
Spirito il quale riceverebbero coloro che credono in lui.</i></p>
<p class="pfc4">1º Si noti la qualificazione di grande data all’ultimo giorno dei
Tabernacoli, appunto come i Dottori lo chiamano il <i>giorno del grande
Osanna</i>. Ma questo titolo ha un valore speciale in bocca a Gesù,
perciocchè prova come non siamo andati errati in una Scrittura
Ebraica, diretta a confutare le idee del Signor professore Luzzatto,
quando asserimmo che il carattere penitenziale e solenne di questo
giorno risale a tempi antichissimi. Fra gli altri cenni, questo dei
Vangeli non è l’ultimo, mostrando Gesù, che invita in quel giorno
a convertirsi alla sua fede, e chiamandolo <span class="smcap">gran giorno</span> appunto
come il Talmud Gerosolimitano chiamato <span class="smcap">giorno</span> per eccellenza, e lo
pone al fianco del <i>Capo d’Anno</i> (vedi mia opera citata). Non è da
trascurarsi neppure come il <i>gran giorno</i> dei Vangeli per l’ultimo
dei Tabernacoli, abbia non poca analogia col nome <i>gran digiuno
Zomà Rabbà</i> dato dal Talmud al 10 di Tisri.</p>
<p class="pfc4">2º Gesù dice <i>Se alcuno ha sete, venga a me e bea</i>. Come non
vedere in queste parole un’allusione, vuoi alle acque che si pregavano
in quei giorni copiose per tutto l’anno, vuoi alla libazione
delle acque nel Tempio che non si faceva mai, tranne quei giorni
istessi? E si noti che Gesù proclama questo nel <i>Tempio</i> (V. Giov. VII,
verso 14-28), ove questo rito si celebrava, e si mostra per ciò stesso
fedele a quella trasformazione ch’egli mirava a operare nel culto
ebraico sostituendo <i>sè stesso</i> al Tempio, e appunto chiamando sè
medesimo col nome di Tempio, tanto quando <i>promette distruggere
e rifabbricare il Tempio in tre giorni</i>, quanto allora che per giustificare
i discepoli che profanavano il sabato, cita l’esempio dei Sacerdoti
che eseguivano ogni illecita opera nel Tempio, e aggiunge:
«<i>Ora io vi dico in verità che vi è qui qualcuno maggiore del Tempio.</i>»
Gesù trasporta dunque nel senso figurato delle sue proprie
dottrine il rito materiale che allora si celebrava, e neppure così
facendo si dilunga dalle dottrine farisaiche, conciossiachè siano esse
appunto che hanno detto «chiamarsi quella festa <i>Scioabà</i> perchè
<i>vi si attingeva lo Spirito Santo</i>.» Ecco il senso metafisico innestato
sul rito delle libazioni. E qual è il verso che s’invoca dai Dottori a
sostegno? Quello appunto che dà Gesù. È vero che verso come
quello da Gesù rammentato, non si trova affatto nella sua giacitura
in tutta la Bibbia, ma è innegabile del pari che il verso a cui si mira
(per qualsiasi ragione alterato) è quel che si legge in Isaja XII, V. 3
(non X, 4 come vuole Diodati) vale a dire <i>attingerete acqua con esultanza
dalle fonti della salute</i>, che diventa in bocca a Gesù, <i>dal suo
ventre coleranno fiumi d’acqua viva</i>. A spiegare la quale differenza,
basta osservare che Gesù applica a sè stesso, ciò che il profeta intende
per la salute politica e la morale, e i Dottori per la ispirazione.
Quindi è che le frasi ebraiche prestandosi mirabilmente a tal
metamorfosi&mdash;le fonti (<i>Mahianè</i>) da cui si attingerà l’acqua divengono&mdash;il
<i>Ventre</i> del Messia&mdash;dicendosi in ebraico per ventre <i>Mehé</i>
per fonte <i>Mahian</i>&mdash;ed anche <i>Mahiane</i>;&mdash;e la salute <i>Jesciuha</i> è
sostituita dal sottinteso Messia Gesù&mdash;chiamato <i>Jeosciua</i> che suona
all’orecchio come all’intelligenza, quanto Jescuha (Salute). L’imagine
poi di <i>ventre ricettacolo di dottrina</i>, se suonerebbe impropria
nelle nostre lingue, che per la scienza progredita esprimono più
esattamente la situazione d’ogni viscere, è per contro comune e
approvata nel biblico e nel rabbinico idioma, dicendosi nel primo:
<i>la tua legge nel mio ventre</i>. (Salm.) <i>Vetorateha betoh meai</i> e nel
rabbinico: <i>Gioisci, o mio ventre</i>, per dire vo superbo di aver raggiunto
la verità.&mdash;Questa trasformazione torna tanto più accettabile,
ove si riduca a memoria quanto più sopra dicemmo, dell’intendimento
a cui mirava <i>Gesù</i> di sostituire o anteporre <i>Sè stesso</i>, le sue
<i>dottrine</i> e la sua <i>autorità</i> al <i>Tempio</i>. Ma sopratutto torna qui opportuno
notare, come la teosofia cabbalistica, che a senso nostro
forma il fondo delle dottrine degli Esseni, e del primitivo cristianesimo,
chiami <i>fonte o pozzo di acqua viva</i> Beer maim haim non
solo il Tempio di Gerusalemme, (V. Nacmanide e com. al Pent.
Sig. Vojerà) ma il suo prototipo, emanatistico&mdash;la Sefirà chiamata
<i>Regno Malhut</i> e Tempio che è nella serie delle emanazioni&mdash;il principio
della incarnazione, la umanazione del Verbo o Logo (Tifheret)
lo che spiega come Gesù Avatara, chiami sè stesso <i>Tempio</i>, e a sè
stesso arroghi l’epiteto di <i>fonte o pozzo d’acqua viva</i>. Si vegga
anche nello stesso Vangelo di Giovanni, il colloquio di Gesù colla
Samaritana e le parole significantissime che Ei vi pronunzia. Soprattutto
non si dimentichi che lì come qui, è Gesù che proclama sè
<i>vera sorgente salutare, vera acqua, vero pozzo</i> capace di dissetare.
Nella scena del Tempio, come in quella del pozzo colla donna Samaritana,
non saria possibile disconoscere le allusioni ai fatti, e
alle dottrine dell’Ebraismo, e l’influenza <i>mitica</i> apparisce qua e
colà evidente. Nel Tempio non solo, come dicemmo, Gesù ha di mira
la ispirazione che in quei giorni reputavasi diffondersi sulle menti a
guisa delle acque, che allora appunto l’unica volta in tutto l’anno
si spargevano appo dell’altare; ma non si può negare nemmeno
che qualche allusione non voglia egli fare eziandio al pozzo, su cui
posava l’altare e di cui toccammo nel Testo. Nel colloquio colla
Samaritana al pozzo, il <i>Mito</i> non è a parer mio meno sensibile. Chi
ne voglia diffusa dimostrazione la troverà nel mio <i>Essai sur l’origine
des dogmes et de la morale du christianisme</i> (Manoscritto
premiato nel concorso dell’<i>Alliance israélite universelle</i> di Parigi).
Solo ci piace qui di aggiungere, come la donna Samaritana si dica
avere avuto <i>sette mariti</i>, numero e circostanza di conto indubitatamente
cabbalistico, onde il principio d’<i>Incarnazione</i>, il <i>Regno</i> chiamato
anche <i>Pozzo</i>, si dice il principio femminile di tutte le <i>Sette</i>
superiori emanazioni, e perciò stesso chiamata ora <i>figlia dei Sette Bat
Sebah</i>, ora l’<i>ottava</i> (Sceminit. Esmun egizio). Quanto al <i>pozzo</i>, un
autore che se ne intendeva appartenendo egli alla Società dei <i>liberi
muratori</i>, così s’esprime «<i>Les puits étaient des emblèmes communs
à toutes les initiations. Dans tous les temples égyptiens où on
initiait, il y avait le puits où descendait le néophyte.... La Maçonnerie
considérée comme le résultat</i> ec. per R. D. S. vol. 2. p. 65.»
La esistenza dei segni dell’esoterismo e della iniziazione nel Tempio
di Gerusalemme, malgrado le apparenze contrarie, dovrebbe ammonirci
come sia verissimo ciò che altrove dicemmo, cioè che la sola
differenza tra il metodo pagano e l’ebraico in ciò consiste, che il
primo pose l’esoterismo e il mistero nella teologia e la divulgazione
nella mitologia, mentre il secondo fa patrimonio comune della teologia
e pone il mistero nella mitologia, siccome quella che serve
d’<i>involucro</i> non alla <i>sostanza</i> ma alla <i>scienza</i> dei Dogmi. Per modo
che si può dire che il paganesimo non è che un ebraismo a rovescio.</p>

<p class="pfn4"><span class="ln1"><a name="Footnote_57_57" id="Footnote_57_57"></a><a href="#FNanchor_57_57"><span class="label">[57]</span></a></span>
Alle cose esposte nel Testo vogliamo aggiungere come della
sorgente che era nel Tempio ragioni eziandio Aristea nei frammenti
riportati da Eusebio. (Prep. evang. ed Paris, vol. 2, pag. 51) <i>Cette
eau</i> (che terge il sangue delle vittime) <i>provient d’une source placée
dans l’intérieur: source intarissable et abondante</i> ec.; come i Dottori
eziandio predilegevano le Rive come sede atta ai buoni studi,
leggendosi nel Talmud Oraiot 3: <i>quando leggete o meditate, fatelo,
presso ai fiumi; così, in quella guisa che scorrono le acque, scorreranno
pure le vostre cognizioni</i>; e finalmente come questa simpatia
e quest’uso condusse i primi cristiani a prediligere essi pure le
rive, di cui non vogliamo citare qui che un solo esempio. <i>E nel
giorno del Sabato</i> (si legge negli Atti, cap. XVI, V. 13) <i>andammo fuor
della città presso del fiume dove</i> <span class="smcap">soleva essere il luogo dell’orazione</span>,
e <i>postici a sedere, parlavamo alle donne quivi raunate</i>. Una
lettura del Vangelo mostrerà come quest’amor delle rive risalga
sino allo stesso fondatore del Cristianesimo, il quale tolto lo ebbe
senza meno alla Scuola Essenico-farisaica a cui appartenne.</p>

<p class="pfn4"><span class="ln1"><a name="Footnote_58_58" id="Footnote_58_58"></a><a href="#FNanchor_58_58"><span class="label">[58]</span></a></span>
Queste cose andavamo tra noi stessi conghietturando privi,
come siamo, del gran sussidio della letteratura germanica, quando la
sorte ci fe’ imbattere in un illustre ausiliare, dell’amicizia del quale ci
onoriamo, ed è il sig. <i>Jost</i> nella <i>Storia del Giudaismo e delle sue sètte</i>.
Ecco la traduzione delle sue parole recate in idioma francese: «Les
Esséniens n’observaient pas si rigoureusement les scrupules rabbiniques
sur la transcription de la loi orale, et les Meghillat Setarim
mentionnés dans le Talmud ont été écrits par des Esséniens.»
Il Redattore dell’<i>Univers israélite</i>, che riproduce queste
parole, a torto aggiunge: «Nous ne connaissons quant à nous que
les Meghillat Setarim de R. Hija:» dico a torto, perchè altre pure
ve ne sono, e la nostra del Talmud Gerosolimitano è tra queste.
Che si tratti poi di volumi <i>scritti</i> e non di <i>libro</i> ed <i>opera</i>, lo attesta
il verbo <i>Catub</i> che nel citarli si adopera, come il nome di <i>Meghillà</i>
indicante invariabilmente <i>volume</i> e non <i>opera</i>, come saviamente avvertiva
giù <i>Rasci</i> sul Talmud (Irrubin).</p>
<p class="pfc4">Come astenerci dal rammentare altro autorevolissimo erudito
tedesco (specialmente in tutto che tende a favorire l’antichità della
teosofia ebraica, alla quale si protessa avverso), ed è lo <i>Zünz</i> di Berlino
il quale così esprimesi, Cap. VII.: <i>Altra opera pregerolissima andò
perduta la quale ragionava di Morale e di Civiltà</i> (Dereh Erez): <i>è
chiamata talvolta Meghillat Setarim</i> vale a dire <i>libro in cui si ragiona
di misteri; tal altra Meghillat Hasidim, il libro dei Hasidim.
Quindi apparisce come questa opera non di leggi rituali soltanto favellasse,
secondo che altri pensò, ma più e meglio di Morale e di Dottrina;
e tanto significa il nome che reca, e quello eziandio che per entro
vi è contenuto.</i> Due punti pertanto emergono dall’opinione del Zünz
1º Che <i>Meghillat Setarim e Meghillat Hasidim</i> non sono due opere,
ma una soltanto; 2º Che reca il nome di <i>Setarim</i> pei misteri ch’ella
conteneva. L’autore del <i>Rabia ed Ofen</i>, 1837, benchè di gran lunga
più ortodosso del Zünz, non consente nelle conclusioni rammentate,
e crede che lo Zünz siasi indotto a credere alla identità delle due
opere pel fatto che il <i>Ialcut Simeoni</i>, pag. 73. 2, chiama <i>Meghillat Setarim</i>
ciò che altre opere (Talmud Gerosolimitano e Sifré) chiamano
<i>Meghillat Hasidim</i>. È lecito credere però che non solo questo
sia il motivo che della identità fece persuaso lo Zünz; sibbene ancora
l’intima convenienza di libri misteriosi ai <i>Hasidim</i> noti nella
storia come proavi degli Esseni, come accennammo e accenneremo
più volte. Ma il nome di <i>Meghillat Setarim</i> significa veramente libro
de’ misteri, come vuole lo <i>Zünz</i>, o piuttosto libro apocrifo (nascoso),
come pare intendere <i>Rasci</i> ed altri, e come oppone il Rabia? Noi
inclineremmo a credere come il primo, per certe analogie rabbiniche
che lo persuadono. Difatti <i>Meghillat Setarim</i> ha la stessa forma che
<i>Bet Assetarim</i>. Ora è indubitato che quest’ultimo lungi da significare
il luogo riposto, suona invece il luogo ove stanno le parti riposte;
così <i>Meghillat Taanit</i>, significa <i>il libro ove sono descritti i digiuni</i>, e
non il <i>libro digiuno</i>.&mdash;<i>Meghillat Joasin</i> suona il <i>libro che contiene
le Genealogie</i> e non il <i>libro Genealogico</i>,&mdash;Meghillat <i>Sammamanim</i>
vuol dire il <i>libro ove sono descritti i profumi e gli aromi</i>, e non il <i>libro
profumato</i>.&mdash;<i>Meghillat Kinot, il libro che contiene le elegie</i> e non
il <i>libro elegiaco</i>. Non si vuol dire con questo che il <i>Meghillat Setarim</i>
non fosse libro <i>riposto</i> oltre il contenere dottrine <i>riposte</i>, che
ansi il primo fatto è conseguenza del secondo; nè si vuol negare
che contenesse anche disposizioni rituali, ma non si deve nè si può
concludere, come fa il <i>Rabia</i>, dal fatto che non sono citate che queste
nel Talmud, che altro non vi si contenesse, stante che il supposto
da cui si muove, cioè il carattere misterioso delle altre dottrine,
impediva che queste pure si citassero. Inoltre vi sono certi caratteri
persistenti in tutte le citazioni che del Meghillat Setarim si fa nel
Talmud, che formano a parer mio grave indizio della sua parentela
Essenico-cabbalistica. Basti osservare: 1º Che nei tre luoghi onde
di essa è menzione nel Talmud (Sciabbat p. 6, 2, e 96. 2 Mezia
92, 1) egli è sempre <i>Rab o R. Abba</i>, che dice averla letta e ne riferisce
i dettati; ed è sempre presso R. Hija ch’ella fu trovata. Ora
Rab e R. Hija sono due personaggi eminentemente teosofici, l’uno
come redattore presunto da Zoar di parte di esso, l’altro come uno
del soci (Haberim) e interlocutorio. 2º Il <i>Mazati</i> (<i>trovai</i>) onde si vale
invariabilmente Rab nel riferirne il contenuto, tanto poco conviene
ad una raccolta di ricordi rituali che dovevano essere frequentissimi
e molto letti e studiati, quanto bene si acconcia a libri e dottrine
per loro indole misteriose. Altrettanto si dica del <i>Vecatub ba</i> (Ed era
in quello scritto) locuzione che torna nel Talmud solo allora che si
tratta di libri esoterici come il libro di Balaamo (Sanhedrim XI), e
quando la citazione non è consentanea al subbietto generale dell’opera.
Lo stesso <i>Isi ben Ieuda</i> le cui parole si citano registrate in quel
volume: vi è grave ragione di credere che sotto uno dei sette nomi
che reca in Pesahim (113, 2) appartenga agli studiosi dell’<i>Agadà</i>,
vale a dire della scienza esoterica.</p>

<p class="pfn4"><span class="ln1"><a name="Footnote_59_59" id="Footnote_59_59"></a><a href="#FNanchor_59_59"><span class="label">[59]</span></a></span>
I dottori Talmudici, se quando ripetono le ricevute tradizioni
sono <i>Autorità religiosa</i> nell’Ebraismo, non così quando <i>spiegano</i>, e
sono allora discutibili come qualunque altro dottore. Ciò intesero
ab antico i più antichi loro successori, i quali spinsero soventi volte
l’ardimento sino ad interpetrare il <i>testo misnico</i> diversamente da ciò
che fecero i <i>Talmudisti</i>, lo che è bene altrimenti grave che non il
trovare inesatta la spiegazione di un fatto per loro stessi remoto, e
del quale non era imposto loro il ricordo quai maestri di religione.
Di questa e maggior libertà usarono anche largamente i moderni,
comecchè in fama di Ortodossi quale il <i>Rapoport</i> nel suo <i>Ereh Millim</i>
altra volta citato.</p>
<p class="pfc4">Quanto all’orazione protratta e quasi continua che nel Talmud
si attribuisce ai Hasidim, non è a tacersi un curioso raffronto che ci
porge la storia delle Eresie. S. Epifanio rammenta due ordini di
<i>Messaliti</i>, nome notoriamente derivato dall’Arameo <i>Zalla</i> o <i>Zalle</i>
pregare (V. Bergier Dict. de Theologie vol. 3º p. 246), i quali s’imponevano
la preghiera continua, che credevano adempisse le veci di
ogni altro dovere. Non è difficile ravvisare nel più antico di questi
due ordini le fattezze dei nostri <i>Hasidim</i>, coi quali se non s’identifica
assolutamente, pare senza meno un ramo Cristiano del più antico
ceppo Ebraico. È vero che S. Epifanio dice di questo più antico ordine
nè Cristiano essere, nè Ebreo, nè Samaritano; ma si rifletta
alla distanza di luogo e di tempo che divideva Epifanio dai nostri
<i>Hasidim</i>, alla vita eccezionale e in tante parti discordante dalla comune
Ebraica che menavano i nostri <i>Hasidim</i>, o Messaliti, e chiaro
si vedrà come l’asserzione di Epifanio non ci toglie la pensata affinità
tra i suoi Messaliti ed i Hasidim del Talmud; onde non è da
redarguirsi Scaligero se negli stessi eretici vede una frazione degli
Esseni. (V. Bergier, <i>Ibid.</i>)</p>
<p class="pfc4">A costo poi di precorrere in parte le cose che saremo per dire,
il testo talmudico, onde qui si ragiona, ci mena irresistibilmente, per
l’affinità delle idee che qua e colà si acchiudono, a far menzione sino
da ora di parecchi e preziosi testi antichissimi riferiti nel Talmud, ove
sotto un altro nome eloquentissimo si allude, a creder mio, alla società
degli Esseni; e che sono da porsi fra quelle tante memorie che debbonsi
oggi restituire alla storia degli Esseni contro la divulgata sentenza
che l’Enciclopedia rabbinica dei primi secoli non rechi della
società degli Esseni niun vestigio. Questo nome che offre invariabilmente
l’idea comune e in sommo grado rilevante di <i>Società</i>, di <i>Sodalizio</i>
assume non dimeno tre forme: differenza che a senso mio ad
una sola cagione debbesi ascrivere, alla diversa origine e stile dei testi
che ne fanno menzione. Queste tre turme sono: 1º <i>Cheillà Caddescià
di beruslem</i> (Santa Società ch’è in Gerusalemme); 2ª <i>Edà Chedoscià</i>
(Santa Società); 3ª <i>Bene Akeneset</i> (figli della Società). Incominciamo
per dire (e per quanto negativo, ci sembra fatto di gran calibro) che
le interpretazioni date sinora o sono vaghe o mal sicure; che p. e.
per la <i>Keillà Caddiscià</i> mentre il Talmud Gerosolimitano (Mahaser
Sceni, cap. 2º) intende due soli dottori ivi nominati (interpretazione,
come ognun vede, tutt’altro che seria o verosimile), il Talmud Babilonico
ci pone nella impossibilità di sottoscrivervi porgendoci non pochi
esempi in cui la stessa <i>Santa Società</i> (<i>Keillà Kaddiscià</i>) si distingue
evidentemente da uno almeno de’ due Dottori, onde a detta
dello altro Talmud è composta, a segno di figurare al suo fianco
come indipendente e distinta (Vedi Talmud Bezà e Iohasin Lettera
Iod al nome Iose ben Mescuillam). Che per la <i>Edà Chedoscià</i> (Santa
Società) il suo nome si legge nel Medras koelet, ove, oltre altre preziose
indicazioni che proveremo fra poco convenientissime ai nostri
Esseni, si domanda: <i>E perchè si chiamano Santa Società?</i> Dopo queste
parole occorrono due varie lezioni. La prima è quella del Lessico
<i>Aruh</i> (alla parola <i>Kaal</i>) ove si risponde «perchè dividevano in tre parti
la loro giornata, la prima dedicavano alla preghiera, la seconda allo
studio, la terza al lavoro, altri dicono perchè studiavano nell’inverno
e lavoravano nella state.» L’altra versione legge dopo la domanda
ricordata: <i>Perchè sono R. Iose ben Mesciullam e R. Simon ben
Manasia i quali tripartivano la loro giornata</i> ec. L’autore dell’Aruh
non ha i nomi proprj rammentati, e niun dubbio che la sua lezione
sia da preferirsi non essendo luogo a rammentare chi <i>fossero</i>, dopo
aver domandato perchè si <i>nomassero Santa Società</i>. Checchè ne sia,
abbiamo qui un motivo del nome loro che mirabilmente si addice
al nostro Istituto del quale sappiamo come la <i>preghiera, lo studio</i>
ed il <i>lavoro</i> dividesse tutto il loro tempo, come più oltre vedremo. Si
avverta però che mentre queste indicazioni si attagliano agli Esseni,
non è possibile convenire col Medras Koelet che per ciò solo prendessero
il nome di <i>Santi</i>, non essendovi in questo tenore di vita niun
carattere che meriti il nome di <i>Santo</i> per eccellenza, e che non sia
comune ad altra maniera di dottori. Infine il terzo nome ch’è quello
<i>Bene Akeneset</i> ricorre come abbiamo detto nella misna <i>Zabim</i> 3, p. 2.
E qui ancora, siccome quello che suona straordinario ed eccezionale,
non solo creò interpretazioni disparate, ma diè luogo a differenti versioni.
Così il Maimonide nel Comento legge <i>Bet Akenesset</i> il <i>Tempio</i>; ma
chi legga attentamente il testo di leggieri s’accorgerà come il senso
venga da questa interpretazione forzato, non essendovi memoria
che i lebbrosi e gli affetti di gonorrea avessero luoghi apportati nei
tempj. Assai meglio però l’altro comento di <i>R. Simson</i> che legge
come noi <i>Bene Akenesset</i> e intende <i>oheli hulleen betaará</i> vale a dire <i>coloro
che non si cibavano che di cose pure, alieni da ogni immondo contatto</i>;
lo che da una parte identifica i <i>Bene Akenesset</i> con altro ordine e
nome molto più comune nel Talmud, quello di <i>Haberim o Socj</i> che
avremo luogo di ripetutamente citare in questa storia, i quali appunto
questo tenore di vita conducevano, e dall’altra porge la mano ad un
preziosissimo passo del Talmud Gerosolimitano ove un <i>Asseo</i> (Asia)
possessore e insegnatore di nomi divini misteriosi si dice cibarsi di
Maaser.</p>

<p class="pfn4"><span class="ln1"><a name="Footnote_60_60" id="Footnote_60_60"></a><a href="#FNanchor_60_60"><span class="label">[60]</span></a></span>
Possiamo ragionevolmente esitare a riconoscere sotto questi
varj nomi la società degli Esseni? La loro convenienza non potrebbe
essere più manifesta. Il nome di Keillà Caddiscià, Santa Società, che
fra gli altri luoghi si legge nel Talmud di Ioma 69, 1, reca tutti gli
elementi necessarj a costituire il nome vero e proprio dei nostri Esseni.
Chi ha sentore dello stile misnico e talmudico non può non fermarsi
al nome di <i>Keillà</i>, unico, meglio che raro, per designare una Società
qualunque, e che nel nostro caso tanto per la sua anormalità,
come per la identità costante dei suoi supposti componenti, accenna
meglio ad un consorzio regolare ed organico, che ad un adunamento
precario e accidentale. Quanto poi eloquente l’epiteto di santo che
in tutte le lingue sta ad indicare una perfezione religiosa, superlativa,
e che nell’Ebraico è l’equivalente dell’Arameo <i>Faruscim</i>, Farisei.
Potremmo d’altra parte tacere che il <i>più antico nome</i> onde si
distinsero i Cristiani, propaggine secondo noi dell’antico Essenato, fu
appunto quello di <i>Santi</i> come sovrabbondantemente attestano Vangeli
ed Epistole ad ogni tratto? Nè recar deve fastidio la indicazione topografica
di <i>Biruslem in Gerusalemme</i>, poichè se è indubitato che gli
Esseni ponessero stanza sulle <i>rive del Giordano</i> sappiamo non meno
di certa scienza, come Gerusalemme ne ospitasse parecchi specialmente
dei <i>Pratici</i>. Che anzi, a parer mio, tale indicazione lungi dal
dilungarci dall’Essenato, più e più ce ne avvicina, non potendosi
comprendere come in un’epoca qual è quella in cui si fanno le citazioni
in discorso, in cui Gerusalemme avea cessato di essere sede
della autorità Rabbinica sottentrandogli in questo ufficio or Tiberiade
ed ora altra città di Palestina, venga indicata costantemente Gerusalemme
qual centro della <i>Santa Società</i>, se questa non si distinguesse
spiccatamente dalla comune scuola dei Farisei, e non fosse per natura
più aderente ai luoghi antichi, meno nomade di quello che erano
le grandi individualità, ma pur non altro che individualità del comune
Farisato.&mdash;Il secondo nome di <i>Edà Keduscià, Santa Società</i>
offre lo stesso senso e torna egualmente a capello ai nostri Esseni.
Più curioso e più nuovo è quello di <i>Benè Akeneset</i>, gli uomini della
Società, abbandonato, se non erro, sinora in un canto nell’oscuro e
negletto trattato Misnico di Zabim cap. 3º e che non meno si acconcia
al nostro consorzio come evidentemente si ricusa ad ogni altra
interpretazione, come più sopra accennammo.</p>
<p class="pfc4">Che se i <i>nomi</i> suonano in sommo grado espressivi al nostro uopo,
ciò che più monta però, e che non mi è dato qui che in parte lambire,
si è una indagine delle dottrine che in nome di questa Keillà Kaddiscià,
o Edà Caddiscià o Benè Akeneset si recano in mezzo negli antichi
libri Rabbinici onde si vegga sino a qual segno queste dottrine o idee
si attaglino alla persona degli Esseni. Il secondo di questi nomi figura
nel <i>Medrasc Koelet</i>; e ciò che merita di avvertire si è che qui come
in Ioma, pag. 69, 1, Bezà, p. 27, egli è Giuda il santo, il Redattore
della Misnà che riferisce la loro dottrina, lo che prova la grande loro
autorità ed antichità ed insieme la identità della Keillà Kaddiscià del
Talmud colla <i>Edà Chedoscià</i> del Medrasc; e che tanto in Rosc Ascianà
19, 1, quanto in Iomà (loc. cit.) egli è R. Ieosanah Ben Levi il personaggio
più Cabbalistico e misterioso di tutto il Talmud, che è l’ultimo
depositario delle loro tradizioni insieme a R. Simon Ben Pazl,
altro dottore il cui nome e la cui storia sono celebri nelle pagine del
Zoar. In due luoghi poi (Berahot, cap. I Rosc Ascianà, 19, 1.) ricorre
la forma autorevole ed antica <i>ehid</i>, <i>attestò</i>, che non si usa se non
quando è riferibile ad antichi personaggi. Non sono nemmeno da pretermettersi
le dottrine che in nome loro si recano in mezzo.&mdash;Il
lavoro raccomandato insieme allo studio, e la vita loro stessa porta
ad esempio (Medras Koelet) il nome di sposa che ivi reca la legge, e
sopratutto le decisioni attenenti al Calendario e ai computi Astronomici
(Rosc Ascianà, 19, 2.) che non vanno mai disgiunti nei libri Talmudici
dalla scienza Acroamatica, che ne hanno tutta la riserva e il
mistero e che per ciò stesso sono detti pur essi (<i>Sod</i>) Mistero.</p>

<p class="pfn4"><span class="ln1"><a name="Footnote_61_61" id="Footnote_61_61"></a><a href="#FNanchor_61_61"><span class="label">[61]</span></a></span>
Ei fu sempre e dovunque proprietà inseparabile dal Misticismo,
la incuria e il dispregio delle pratiche. Il Talmud rivelandoci in
seno ai Farisei una scuola che ad ogni pratica si credeva ed era stimata
superiore, ci attesta per ciò stesso la presenza del Misticismo, non
potendosi mai credere che se altri studj non si conoscessero tra essi
se non quelli che il Talmud acchiude in seno, e che si riferiscono
unicamente alla pratica, tanta fosse la stima che se ne faceva da anteporli
alla pratica stessa, il mezzo non potendosi mai qualificare
superiore allo scopo al quale conduce. Nonostante se il fenomeno
comune ad ogni misticismo si verificò pure nel misticismo Palestinese,
come vediamo, saria ingiusto disdirgli un’indole al tutto diversa da
quella prevalsa in altre parti di Oriente. Mentre in queste era la contemplazione
oziosa talvolta ridicola, la inerzia delle facoltà mentali, o
come con più nobile nome si chiama la estasi, la quale era il sommo
grado della perfezione perchè conducente all’assorbimento in Dio,
o <i>Nirvana</i>; in Palestina invece era lo <i>Studio</i>, la <i>Scienza</i>, la speculazione
attiva, il moto mentale, il <i>discorso</i> nel suo doppio senso, l’<i>Alaha</i>
in una parola, sia che si riferisse alla pratica, sia che alle dottrine, la
quale sola aveva virtù di dispensare, quando diveniva <i>Abito permanente</i>,
dalla pratica dei doveri religiosi specialmente ove avea per obbietto
l’acromatismo, la parte più nobile dei sacri studj. Non potrebbesi
mai abbastanza insistere sulla presenza di questi fatti e
queste dottrine in Palestina nel secolo che il Cristianesimo cominciò
ad operare il suo distacco dal centro Ebraico, proclamando prima con
Gesù e poi con Paolo la inutilità della legge e delle opere. Più bello,
indizio non potrebbe darsi di quella verità perpetuamente da noi dimostrata
nell’<i>Essai sur l’origine des Dogmes et de la Morale du Christianisme</i>
(premiato nel concorso dell’<i>Alliance Israélite</i> 1863), vale a
dire che non d’altronde originarono le dottrine cristiane se non dal
centro Essenico-Cabbalistico ove il Cristianesimo imparò di buon’ora
ad anteporre la scienza teosofica alla pratica dei precetti, la quale
scienza ei propose all’universale sotto il nome di Fede (<i>Pistis</i>), agli
eletti, sotto quello di <i>Gnosis</i> come superiore e dispensatrice di ogni
dovere, e costituendo così, mercè la divulgazione dei dogmi riposti,
<i>tutto il mondo Ebraico e gentile</i> in quello stato di perfezione
peculiare ed anormale in cui l’Esseno-Kabbalismo poneva pochissimi
eletti. Se qualche cosa ci sembra dimostrato, nelle tenebre delle
origini Cristiane, questo transito ora accennato ne pare dimostratissimo,
e lo stimiamo chiave unica capace di aprirci il senso di
quella rivoluzione che scisse il Cristianesimo primitivo dalla Ebraica
ortodossia. Basti per ora questo cenno del vasto e nobilissimo subbietto.</p>

<p class="pfn4"><span class="ln1"><a name="Footnote_62_62" id="Footnote_62_62"></a><a href="#FNanchor_62_62"><span class="label">[62]</span></a></span>


Nome di origine persiana che i Greci adottarono, tipo del nostro
<i>Paradiso</i> e che fa parte della lingua Biblica e Rabbinica. In questa
ultima sta sovente a indicare la scienza o teologia recondita, e genera
una sequela di metafore secondarie come ad esempio lo strappare le
piante ecc. Facendo la scienza sinonimia di Paradiso, i dottori identificarono
in guisa mirabile la beatitudine e la contemplazione, e furono
in ciò imitatori e seguaci di Mosè che nel suo Paradiso pose la
scienza, con tutti i suoi pericoli e con tutti i suoi diletti. Forse non
si andrebbe lungi dal vero dicendo che il Paradiso Mosaico porse ai
dottori la prima idea del loro <i>Pardes</i>, che vale quanto il <i>Gan</i> o <i>Ganeden</i>
della Genesi.</p>
<p class="pfc4">Sarebb’egli possibile disconoscere nei vangeli la traccia dell’antico
essenico costume, quando Gesù volendo col suo esempio mostrare
come i maggiori debbano farsi servi ai minori, lava egli stesso
i piedi ai discepoli, primo atto a cui procede l’ospite innanzi di sedere
a mensa? A noi pare vedervi una reminiscenza della scuola Essenica
in cui il fondatore del Cristianesimo era stato educato, come
un fatto congenere ci pare ravvisare in quegli esempj che ci offre
il Talmud di antichi dottori che a segno di umiltà ministrano a
mensa ai loro colleghi seduti, esempj che se da una parte si collegano
alle esseniche costumanze, dall’altra ci additano nell’Ebraismo
rabbinico le origini delle scene evangeliche.</p>

<p class="pfn4"><span class="ln1"><a name="Footnote_63_63" id="Footnote_63_63"></a><a href="#FNanchor_63_63"><span class="label">[63]</span></a></span>
Il sacrifizio ebraico come il pagano erano una vera e propria <i>Comunione
eucaristica</i>, una partecipazione alla mensa di Dio in quanto
il fedele e i sacerdoti si cibavano di parte dell’animale immolato,
mentre l’altra era arsa sugli altari. Per tal guisa l’<i>ara</i> era una <i>mensa</i>
religiosa, e il nome di <i>mensa</i> porta veramente in Ezechiele, come per
converso la tavola ivi stesso porta il nome di altare. Egli è per ciò
che i dottori furono interpreti fedelissimi delle idee bibliche quando
la mensa comune dissero stare invece dell’altare, e la scienza farvi
la parte del fuoco sacro o della presenza del nume, quando la fecero
come l’altare <i>propiziatrice ed espiatrice</i>, e sopratutto levaronsi ad altissimo
e nobilissimo pensiero i Teosofi nostri quando videro nella
commestione l’atto per cui la materia si eleva allo stato di mentalità
mercè il processo di <i>Assimilazione</i> onde i corpi inferiori si
assimilano all’organismo dell’uomo. Non d’altronde hanno origine
le metafore evangeliche, se pure dapprincipio non furono intese
alla lettera, della Tavola in cui Cristo berà del frutto della vite
insieme ai discepoli; che ha il suo tipo e la sua fonte in una <i>identica</i>
metafora dei Rabbini i quali dicono l’<i>Eden</i> essere il vino conservato
nei suoi grappi sino da sei giorni della creazione, che la coppa
ne sarà benedetta da David (Padre e tipo del Cristo) nel banchetto
finale, ed altre simili. Potrebbesi tacere a questo proposito del
sacrifizio eucaristico, e de’ suoi strettissimi vincoli con tutte le idee
sopraccennate? Il lettore già ne coglie le grandi attinenze, e ci
dispensa dal maggiormente diffonderci nell’ampio e nobile argomento.</p>

<p class="pfn4"><span class="ln1"><a name="Footnote_64_64" id="Footnote_64_64"></a><a href="#FNanchor_64_64"><span class="label">[64]</span></a></span>
R. Neorai nei varj luoghi in cui di esso è menzione offre tutti i
caratteri dell’Essena Kabbalista. Egli ha un giuramento poco noto
altrove: <i>pel Cielo Asciamaim!</i> (Berahot, 53), che ci spiega come Gesù
il condannasse appunto vedendola usata tra i suoi quando disse <i>non
giurate nè pel Cielo nè per la terra</i> ec. e si connette mirabilmente
colla supposta adorazione del <i>Cielo</i> che agli Ebrei in generale ed agli
Esseni in particolare fu attribuita dai Pagani chiamandoli persino col
nome di <i>Cœlicoles</i>, onde poi si distinse una setta Cristiana che come
le altre non rappresenta che una setta <i>frammentaria</i> dell’antico
complesso organico, delle dottrine e della simbologia dei Teosofi
Esseni (V. per la storia fra noi del simbolo <i>Cielo</i>, mie note al Pentateuco,
Em Lammicrà, Genesi Cap. I.). Egli è identificato con <i>R. Elazar
Ben Arah</i> personaggio eminentemente teosofico o Kabbalistico
nel 2º di Haghiga (V. Talmud Sciabbat p. 147); egli ha gli istinti democratici
come tutti i Farisei (Sanhedrin 20), ei predice pei tempi messiaci,
discordie intestine tra figlia e madre, tra suocera e nuora,
quali si leggono nei Vangeli espressioni Cristiane dello Spirito Essenico
(<i>Ibid. 97</i>), e infine egli ammette una sovrumana efficacia ai nomi
divini tratto ad un tempo Essenico Kabbalistico e, oso dire, anche cristiano;
perocchè al nome <i>Gesù</i> si attribuisca sino nei Vangeli una
straordinaria e miracolosa potenza.</p>

<p class="pfn4"><span class="ln1"><a name="Footnote_65_65" id="Footnote_65_65"></a><a href="#FNanchor_65_65"><span class="label">[65]</span></a></span>
Il Nicolas (<i>Des doctrines qui ont précédé etc.</i>, T. 6º p. 86) non sa
come porre d’accordo l’identità degli Esseni cogli antichi Hasidim
rammentati nei Maccabei, quali strenui difensori della patria libertà,
coll’orrore per la guerra e l’esclusivo studio delle arti pacifiche che
Giuseppe appone agli Esseni suoi contemporanei. Vi sono pure due
fatti che attenuano grandemente il valore dell’obbietto. In prima, non
si può negare che la difesa nazionale sia tale dovere religioso eziandio
nell’Ebraismo, da obbligare chiunque ad esso appartenga; e più
chi più rigorosa se n’è imposta la osservanza. E poi Giuseppe stesso
attesta che gli Esseni procedevano <i>armati</i>, del quale uso siamo in
procinto di trovare un maraviglioso riscontro nel <i>Zoar</i> e nei suoi
personaggi, e tale da rendere quasi inevitabile la parentela dell’Essenato
coi Teosofi Ebrei o Kabbalisti. Non possiamo tacere di un autorevole
ausiliare che troviamo nell’illustre amico nostro signor
S. Munk socio dell’Istituto; il quale nei suoi <i>Mélanges de philosophie
juive et arabe, pag. 468</i>, ci offre da un lato una dichiarazione preziosa
intorno la identità originaria della <i>Kabbale</i> o Teosofia Ebraica e dell’<i>Essenismo</i>;
dall’altro ci reca la testimonianza di un dotto correligionario
tedesco, essere gli Esseni i <i>Hasidim</i> del Talmud. La prima
così suona: «<i>Les Esséniens avaient donc une doctrine dans laquelle
à côté de certaines spéculations métaphysiques, l’Angélogie jouait
un rôle important. Il est probable qu’ils cultivaient certaines doctrines
qui plus tard</i> <span class="smcap">faisaient partie de la kabbale</span>, <i>doctrines
puisées à des sources diverses et qui ont inspiré les premiers fondateurs
de la gnose.</i>» La seconda così si esprime: (ivi in nota)
«<i>M. le D. Frankel a essayé de démontrer que les Esséniens sont souvent
mentionnés dans le Talmud sous le nom de Hasidim</i> (pieux), <i>et il a
fait d’ingénieux rapprochements entre les notices de Joseph et divers
passages talmudiques.</i> Voy. Zects Christ für die religiosen interessen
des Iudenthums 1847, Décemb., p. 441 et suiv.» Noi non
conosciamo gli studj del Sig. Frankel.</p>

<p class="pfn4"><span class="ln1"><a name="Footnote_66_66" id="Footnote_66_66"></a><a href="#FNanchor_66_66"><span class="label">[66]</span></a></span>
Le qualità di <i>Ministro</i> e <i>Discepolo</i> andarono riunite nell’antichità
Biblica e Rabbinica. Nella prima Giosuè discepolo di Moisè è chiamato
suo <i>Ministro</i> (Mesciret), e nella Rabbinica abbiamo la esortazione al
maestro di non astenersi dal fare ministrare il discepolo a proprio
servigio; anzi lo studio della legge orale che più dell’altra esige e
suppone l’addottrinamento magistrale, è chiamato <i>Scimmusc</i> Ministerio.
In senso opposto il Maestro riunisce le due caratteristiche di
<i>precettore</i> e <i>maggiore</i>, e la parola <i>Rab</i> tanto significa. Non ne abbiamo
noi pure Europei un esempio eloquentissimo nel nostro Maestro,
Maître, <i>Signore</i> e <i>Precettore</i> ad un tempo? Si vede nel testo come
questi iniziati e novizj si dicessero <i>liberi</i> per torgli ogni imputazione
servile. Basti pure ricordare come i figli si dicessero latinamente <i>liberos</i>
e come <i>figli</i> chiamino egualmente i Profeti e i Dottori i loro discepoli
(Banim). Ma se nell’<i>officio</i> servile dei discepoli convengono Esseni
e Dottori, non meno convengono nello studio di escludere il
sospetto di <i>condizione</i> servile gli Esseni e i Farisei, nel dar loro il
nome antonomastico ai <i>Liberi</i> e più ai Farisei particolarmente nell’escludere
dagli offici in cui il discepolo ministrar debbe, quelli che
sono per lor natura esclusivamente servili. Entro questo limite, l’antico
costume essenico-farisaico ebbe imitatori in Parigi nel secolo
decimoquarto quando gli scolari di quella Università servivano come
di paggi ai professori.</p>

<p class="pfn4"><span class="ln1"><a name="Footnote_67_67" id="Footnote_67_67"></a><a href="#FNanchor_67_67"><span class="label">[67]</span></a></span>
Vedremo più oltre quando e come acquistassero gli Esseni questo
nome di <i>liberi</i>, e vedremo non meno come per altri rispetti oltre
quello qui menzionato si meritassero tal nome. A questi altri motivi
vogliamo qui preludere con quanto si legge in Plotino (Enneades, vol. I,
pag. 472, e pag. 185, nota 1ª): «<i>L’homme est libre quand il exerce
la faculté de l’âme raisonnable, quand il s’élève de l’ordre physique
qui règne dans l’univers aux choses intelligibles qui ne dépendent
de rien. Il est soumis à la nécessité et il devient une partie
de l’univers quand il exerce les facultés de l’âme raisonnable
et du corps. La Nécessité ou Fatalité est l’ensemble des circonstances
extérieures, savoir l’influence des astres.</i>» E (vol. 2º, 3ᵐᵉ Enneades,
pag. 17): «<i>Quand l’âme prend une détermination et l’exécute
parce qu’elle y est poussée par les choses extérieures, qu’elle cède
à un entraînement aveugle, sa détermination et son action ne doivent
pas être regardées comme libres..... Au contraire, quand
elle suit son guide propre, la raison pure et impassible, la détermination
qu’elle prend est vraiment volontaire, libre, indépendante,
l’action qu’elle fait est réellement son œuvre, et non
la conséquence d’une impulsion extérieure.</i>» E più oltre: «<i>Donc
quand elle manque de prudence, les circonstances extérieures sont
cause de ses actes: on a raison de dire alors qu’elle obéit au destin
comme une cause extérieure.</i>» Per meglio comprendere ciò che
Plotino intende per destino, eccone la definizione di <i>Iamblico</i>, che
il sig. Bouillet (Enneades. Paris, 1859, vol. 2º, pag. 16, nota 1ª) dice
potere servire di Comento alle frasi di Plotino: «<i>Toute l’essence du
Destin consiste dans la Nature: j’appelle nature la cause qui est
unie au Monde, et qui contient unies au monde toutes les causes de
la génération etc.</i>» Plotino stesso avverte come si debba «<i>compter
au nombre des causes extérieures l’influence qu’exerce le cours
des astres.</i>»</p>
<p class="pfc4">S. Agostino che, come dimostrò altrove il Bouillet, si valse
grandemente delle idee di Plotino, scrisse pur esso: <i>Libertas
nulla vera est nisi beatorum et lex divina adhærentium</i>. Gli stoici
pure avevano detto: <i>Solum sapientem esse liberum</i>. E persino Aristotile
disse con frasi più peculiari: <i>Homo sapiens dominabitur astris</i>.
Non sono quasi le stesse parole dei Dottori nostri, che udremo fra
poco?</p>
<p class="pfc4">In ciò dunque consentono egualmente gli scrittori rammemorati:</p>
<p class="pfc4">1º In quanto ripongono la vera libertà nella conformità del volere
alla legge divina.</p>
<p class="pfc4">2º In quanto considerano lo stato opposto come stato di subbiezione
al destino.</p>
<p class="pfc4">Ora è innegabile che oltre al consenso che ofirono queste dottrine
col nome di <i>liberi</i> che gli Esseni si davano, e di cui vediamo
traccia nel <i>Benè horim</i> del Talmud (in Sotà), tornano a capello con
moltissime altre idee e dottrine che i pratici del Talmud e dei Rabbinici
dettati in generale incontrano ad ogni passo. Così in <i>Abot</i> la
libertà è detta retaggio esclusivo di chi accetta il giogo della legge.
Così la classica distinzione rabbinica tra <i>figlio e schiavo</i>, la quale, ove
si comprenda alla foggia dei Kabbalisti o Teosofi ebrei che veggono
nel figlio quello che non accettando che l’imperio divino è superiore
alla natura e al destino, e nello schiavo il suo contrario o un grado
almeno inferiore, presenterà un’affinità ancor più singolare colla teoria
morale di Plotino; ed è che l’uomo, che colle opre e coi pensieri
si è fatto superiore alle attrattive, alle forze esteriori, non è più soggetto
alle leggi della natura e del fato, e in premio e in conseguenza
della libertà morale da sè procacciata, acquista una libertà più sublime
sul mondo fisico ch’ei domina, anzichè esserne dominato. Ciò
inteso i dottori, sia quando fecero da Dio dire ad Abramo, già circonciso
e tuttora ossequiente alla scienza astrologica, <i>Esci dai tuoi
pensieri, Abramo non generava, Abraham genererà</i>, sia quando aggiunsero
che Dio nella visione in cui gli promise la prole lo elevò al di
sopra delle stelle, per significare la libertà da esso acquistata dalle
leggi e indicazioni degli astri; infine quando aggiunsero non vi essere
fato o legge astrologica per Israel; che rappresentano i <i>liberi</i>
i veri <i>figli di Dio</i>. Non sarebbe difficile che anche queste ultime idee
si trovassero in Plotino. Ciò ch’è innegabile, si è come il primo Cristianesimo
abbia attinto a queste sorgenti, alle sorgenti Israelitiche,
tanto il concetto di <i>figli di Dio</i> in opposizione a schiavi della Legge
e del Peccato, quanto l’idea concomitante di libertà dalla legge e
dal mondo, doppio pensiero che in niuna parte meglio traluce che
negli scritti e nelle parole di Paolo, il più dotto Israelita del primitivo
Cristianesimo, quegli <i>che studiò la Legge ai piedi di Gamaliel, il Fariseo
figlio di Fariseo</i> com’ei si qualifica. Però il concetto nel passare
nel Cristianesimo subì una modificazione; anzi si arricchì di un
elemento al tutto nuovo, cioè la Libertà <i>dalla</i> Legge invece della libertà
<i>della</i> Legge, la quale fu considerata insieme col <i>Mondo</i> come
la potenza che la virtù del Redentore avea vinto ed abolito sulla
terra. Chi si faccia a studiare con occhio critico le epistole di Paolo,
chiaro vedrà come <i>Legge</i> e <i>Mondo</i> procedano appo lui di conserva,
e siano in pari modo bersaglio delle sue invettive. D’onde questa
dilatazione dell’antico concetto Ebraico e se abbia o no radici nell’Ebraismo
stesso, è subbietto grave troppo perchè qui si tratti, e
di cui altrove abbiam disputato. Aggiungiamo solo come l’adagio
stoico: <i>il solo sapiente essere libero</i> abbia riscontro con altro della
stessa setta: <i>il solo sapiente essere re</i> ed entrambi nei Dottori, gli
stoici dell’Ebraismo, come li chiamava Giuseppe.</p>
<p class="pfc4">Gli antichissimi Esseni Kabbalisti, e quindi i primitivi Cristiani,
sono creduti da alcuni autori progenitori della <i>Francomassoneria</i> e
Frammassoni eglino stessi. Questo sistema ch’ebbe ed ha dotti patroncinatori,
non manca di verosomiglianza solo che si ammetta o
che le dottrine riposte dei Massoni sono quelle stesse dei Dottori, o
che quelle degenerarono col lungo avvicendarsi di secoli. Ove ciò si
consenta, non negheremo che vi sono non solo nei libri esoterici ma
negli essoterici eziandio dei primi Farisei, curiosissimi indizj di
quest’antica identità. Non è qui luogo a farne menzione. Solo diremo
alquanto di ciò che si attiene al soprannome di <i>Liberi</i>, dato agli
Esseni, ai Terapeuti nello stesso Talmud come si vede nei testo. Ora
è noto come i Frammassoni <i>dicansi Liberi Muratori o Francs-Maçons</i>.
Quale è l’origine di questo epiteto di <i>Liberi o Franchi</i> che
tanto già suona conforme ai <i>Liberi</i> dei Terapeuti ed ai <i>Benè horim</i>
del Talmud? Sentiamo un dotto scrittore della <i>Società</i>, in un’opera
che, se avesse tanto ordine quanto mostra ingegno e dottrina, potrebbe
noverarsi tra le prime del genere; il Reghellini di Scio nella <i>Maçonnerie
considérée comme le résultat de la Religion égyptienne, juive et
chrétienne</i>. Ei crede (vol. 2, pag. 97) che i Liberi Muratori cominciassero
ad esserlo di fatto dando opera ai lavori architettonici, e che
quindi alla loro corporazione si aggiungessero soci <i>liberi</i>, o come si dice
onorarj: «<i>Après ce qu’on vient d’exposer, la corporation des Maçons étant
la plus illustre, elle devait être par conséquent la plus recherchée:
il était facile à des hommes de qualité et à des lettrés de s’y faire
admettre; et comme ces individus n’étaient pas de la profession,
ils furent distingués des autres par le titre qu’on leur donna de libres
ou francs.</i>» Potrebbe forse escogitarsi simile ragione pel nome
di <i>liberi</i> dato agli Esseni; e dire che così fossero chiamati perchè
non <i>Medici Assia</i> eglino stessi e non ancora astretti a tutti i doveri
sociali? O per avventura non sarebbe meglio intendere nei <i>Liberi
Muratori</i> o nei Francs-Maçons lo stesso senso che si annette a quel
degli Esseni, vale a dire o un epiteto che stia ad escludere la vera
e propria servitù nei novizj, come vuole Filone, o che accenni a
quella <i>libertà morale spirituale</i> che campeggia così solenne nelle
dottrine kabbalistiche, neoplatoniche, gnostiche e cristiane come più
sopra dicevamo? Al lettore l’ardua sentenza.</p>

<p class="pfn4"><span class="ln1"><a name="Footnote_68_68" id="Footnote_68_68"></a><a href="#FNanchor_68_68"><span class="label">[68]</span></a></span>
Platone non isdegnò occuparsi nelle leggi (lib. VII) delle danze
sacre. «<i>Le legislateur</i>, egli dice, <i>assortira ces danses, aux autres parties
de la musique, les distribuira en suite entre toutes les fêtes et
les sacrifices, donnant à chaque fête la danse qui lui est propre</i> ec.»
(edit. Paris, 1842).</p>
<p class="pfc4">Il concetto del Ballo fu preso a simboleggiare <i>il moto, l’aspirazione</i>
delle anime verso Dio, il perpetuo conato dei Beati;&mdash;e ciò nei
<i>Dottori</i> ebrei, nei Padri della Chiesa, e finalmente in Dante. Nei primi
quando dissero <i>Dio intimerà un ballo ai beati in Paradiso e stando
egli nel centro, ognuno mirerà ad esso dicendo: Ecco Dio a cui aspirammo
«Atid acadosc baruh u laasot Mahol lazadichim&mdash;be&mdash;gan&mdash;eden</i>
ec. Nei Padri, là ove si legge in S. Basilio (Omil. sul rendimento
di grazie). <i>Ti manca alcun figliuolo? Ti restano gli angioli coi
quali menerai danza intorno al trono di Dio.</i>&mdash;E il gran Dante nel
<i>Paradiso</i>, come è noto. L’Israelita che nel santificare tre volte Dio
ogni giorno solleva il Corpo da terra tre volte, è erede e discepolo
senza saperlo di tutta la grande e buona antichità ebraica e gentile.
Tanto è vero che l’ebraismo adempie mirabilmente a quell’officio di
<i>Nido</i> di <i>Neno</i> che è distintivo di vera religione (religio a ligando)
come volle Cicerone.</p>

<p class="pfn4"><span class="ln1"><a name="Footnote_69_69" id="Footnote_69_69"></a><a href="#FNanchor_69_69"><span class="label">[69]</span></a></span>
Non sarebbe inverosimile che la predizione di Gesù a Pietro
<i>Prima che canti il gallo tu mi avrai rinnegato tre volte</i>&mdash;sia una
applicazione a se stesso, <i>vero e nuovo Tempio</i>&mdash;com’egli altrove
si chiama, di ciò che ivi si praticava nel culto di Dio: volendo dire
che il canto del gallo anzichè schiudere la giornata religiosa ad essere
il segnale degli officii del tempio che cominciavano con triplice
suono di corno, sarebbe stato anzi preceduto da triplice rinnegamento:
tanto la Divinità da lui rappresentata sarebbesi inchinata
alle più profonde umiliazioni. Non dimentichi il lettore quanto fu
da noi provato (Lezione XII, Nota 2) intorno la sostituzione che Gesù
insegnava di se stesso al Tempio, qual fonte d’ispirazione.</p>

<p class="pfn4"><span class="ln1"><a name="Footnote_70_70" id="Footnote_70_70"></a><a href="#FNanchor_70_70"><span class="label">[70]</span></a></span>
Ecco la chiave dei lamenti e rimproveri che i vangeli ci narravano
dirigere i Farisei contro il costume di Gesù, di sedere cioè
a mensa con pubblicani e con malfattori. Nessuno più dei Farisei si
adoperava alla conversione dei peccatori; opera che magnificarono
nei loro libri più di qualsiasi altro ufficio di pietà; ma non credevano
che si potesse senza imprudenza, e senza fallire lo scopo istesso
che proponevansi, scender fino a tanta familiarità.</p>

<p class="pfn4"><span class="ln1"><a name="Footnote_71_71" id="Footnote_71_71"></a><a href="#FNanchor_71_71"><span class="label">[71]</span></a></span>
Nessuno negherà che la vita contemplativa ed ascetica non
sieno sommi educatori dell’animo a libertà e indipendenza di sensi,
siccome quella che insegna a vincer gli altri col lottare con se stesso.
Da ciò nacque la gran forza di resistenza che spiegò il Cristianesimo
nel suo nascere e che imparò là dove attinse tutto ciò che forma il
suo corredo dommatico e il suo pratico indirizzo. Vi è però un pericolo
a cui rado è che fuggano i mistici, e che solo l’ebraico per la
sua intima connessione con una religione che era al tempo stesso
una norma civile e politica, potè avventurosamente cansare. Difatti
gli spiriti mistici onde si prova in varj tempi il nostro popolo, e più
in quelli di cui discorriamo, non lo spinsero mai a quegli eccessi in
cui caddero tutti quelli che calcarono le stesse orme; ma seppe mantenere
più o meno l’equilibrio fra la vita attiva e la vita speculativa,
fra la mente ed il corpo. Quanto al fatto di cui si fa menzione nel
testo, alla conversazione tra i dottori risaputasi dal governo di Roma,
e della successiva fuga di R. Simone, e della lunga dimora in una
grotta, vogliamo solo aggiungere che forse in questo cenno troverebbe
largo campo di esercitarsi una parte dei critici moderni i quali affermarono
che lungi da morire Gesù sulla croce, sopravvisse lunghi
anni a quel supplizio, protetto e nascoso dal silenzio e dal mistero
degli essenici chiostri. Chi sa che non si dica altrettanto dei tredici
anni che visse R. Simone Ben Johai lungi e salvo dal decreto romano
che l’aveva condannato a morire? Certo che questo scampo prodigioso
non si presta meno acconciamente all’ipotesi di un rifugio in
qualche riposto asilo degli Esseni fratelli, tanto pel tempo non breve,
quanto per i mezzi ch’ebbero esso e il figlio di vivere in tanto abbandono.
Quando ciò possa consentirsi, tanto più intelligibile parrà
la tradizione corrente tra i cabalisti che là meditasse e coordinasse
R. Simone le sue dottrine e la sua teosofia. Ed oltre al tempo, all’ozio,
all’asilo, specialmente se essenico che tanto bene si presta,
non mancano nel testo talmudico e medrascico cenni che provino
come ben altro uomo uscì il nostro dottore dal suo asilo di quello
che vi fosse entrato, specialmente per ciò che si attiene alla dottrina,
santità e religiosa eccellenza.</p>
<p class="pfc4">È degno di nota il rifugio che anzi tratto si procurano nel <i>Be
Medrascià</i>, nell’accademia secondo il Talmud Babilonese (Sciabbat
cap. 2), e che dee esser stato luogo e rifugio di un indole affatto speciale
per poter sfuggire alle ricerche del governo romano.</p>
<p class="pfc4">Il genio ascetico e taumaturgico si palesa nel padre e nel figlio
appena usciti dopo tredici anni dal loro asilo, quando si sdegnano
al solo vedere uomini occuparsi di lavori agricoli (Ibid), nelle punizioni
che infliggono e nelle guarigioni che operano egualmente prodigiose;
nella figlia della voce (<i>Berat Calà</i>) che odono annunziare
tanto la caduta di un uccello nelle reti del cacciatore quanto il suo
scampo (Medrasc Scemot Rabbà sez. 79), e che ha un eloquente riscontro
in voci ed annunzj consimili che si narrano uditi dagli uomini
stessi nel Zoar; mentre malagevole sarebbe trovarne dell’indole
stessa nei libri talmudici. Nè è da tacersi la singolare conformità
della illazione, che da questi fatti trae Simone con un analogo pensiero
dei Vangeli. <i>Se un uccello non cade nella rete senza espresso
decreto di Dio sarà egli possibile che ciò avvenga per l’uomo?</i> Gesù
si valse dello stesso esempio degli <i>uccellini</i> per assicurar ai suoi
discepoli il sostentamento per la domane. La grandezza religiosa e
scientifica a cui s’inalzò dopo il lungo ritiro, si mostra nel vanto che
di sè proferisce, dicendo al figlio: <i>Bastiamo noi due pel mondo intiero</i>
e che ha riscontro e interpretazione eloquente in altra sentenza
da lui profferita in altra occasione quando disse: <i>Veggo che
gli uomini della Camera</i> (Benè Alià) <i>sono scarsi. Se sono due</i>, noi
siamo quei dessi. (La Camera di cui qui si parla è lo stesso delle
<i>Camerette</i> dei Vangeli, in cui Gesù dice <i>che si comunicano le cose segrete</i>);
si mostra nella replica che ci fa a <i>R. Pinehas Ben Jair</i> il
quale deplorava vederlo nella persona così malconcio: <i>Beato te che
tale mi vedi, che se così non mi vedessi, tale io non mi sarei a quest’ora</i>;
e il Talmud chiosandone il senso aggiunge che prima del
suo ritiro, ad ogni domanda che Simone faceva, R. Pinehas dava 12
risposte; ma dopo quello, ad ogni domanda del secondo opponeva
Simone 24 risposte, lo che nel linguaggio iperbolico talmudico significa
che la scienza di questi, sopravanzava di gran lunga quella del
suocero.</p>

<p class="pfn4"><span class="ln1"><a name="Footnote_72_72" id="Footnote_72_72"></a><a href="#FNanchor_72_72"><span class="label">[72]</span></a></span>
Questo riempire che fa il Zoar la lacuna istorica che offre il
Talmud in fatto dei <i>Haberim</i>, il cui carattere, officio, definizione riuscirebbero
vaghi incompleti senza il soccorso del primo, è prova tra
mille altre che l’uno e l’altro non formano che un solo corpo di
dottrina e si appellano e si completano scambievolmente. È questa
in piccolo una immagine dell’officio che sostiene la dottrina cabbalistica
o teosofia verso tutto l’ebraismo pratico, cioè quello di fornirlo
di una originale e connaturale dogmatica.</p>

<p class="pfn4"><span class="ln1"><a name="Footnote_73_73" id="Footnote_73_73"></a><a href="#FNanchor_73_73"><span class="label">[73]</span></a></span>
<i>Talmid</i>&mdash;<i>Kaham</i>&mdash;titolo che si danno i Farisei negli antichi
monumenti Rabbinici (Misnà, Talmud ec.) e significa <i>scolaro</i>;&mdash;<i>discepolo
di dottore</i> meglio che <i>dottore</i>. È espressione suggerita da
umiltà; e non si comprende come uomini siffatti potessero agognare
al titolo di <i>Rabbi</i>, e ad essere <i>tali chiamati su per le piazze</i>,
siccome di tanto li appuntano i Vangeli. Altra importante considerazione
ci offre il tempo in cui predicava Gesù. Poichè, secondo attestano
memorie autenticissime, il titolo di <i>Rabbi</i> lungi dall’essere
allora comune fra i dottori, si veggono anzi i più famigerati capiscuola
che in quel torno fiorirono, recare nelle opere rabbiniche <i>il
nudo</i> e <i>semplicissimo loro nome</i>. Quindi grave dubbio ne emerge che
anche da questo lato meglio che la impronta dei tempi in cui quei
discorsi si dicono proferiti, quella rechino invece dell’epoca in cui
i Vangeli furono redatti; e gli autori di questi facciano usare a Gesù
un linguaggio che solo ai loro proprii tempi si addiceva. Checchè ne
sia, il nome <i>Talmid Kaham</i> ha molta analogia, quanto allo intendimento
che lo dettava, con quello di <i>Filosofo</i> o <i>amante di sapienza</i>
che si davano i savi pensatori di Grecia, differenti dagli altri che
per presunzione diceansi <i>Sofi</i> o <i>Sofisti</i>.</p>

<p class="pfn4"><span class="ln1"><a name="Footnote_74_74" id="Footnote_74_74"></a><a href="#FNanchor_74_74"><span class="label">[74]</span></a></span>
Non ha guari ricordavamo le parole di Simone Ben Johai nel
Talmud in cui <i>se erano due gli uomini della Camera, questi</i> egli diceva
essere <i>esso ed il figlio</i>. Or chi non rimarrà sorpreso vedendo il
consesso più augusto del Zoar designato collo stesso nome di <i>Camera
Iddarà</i>? Può darsi conferma più bella di questa? E si può ancora
ragionevolmente dubitare che R. Simone Ben Johai non sia la stessa
mente che informa lo Zohar? Si dirà che l’autore qualsiasi di questo
libro si prefisse studiatamente un linguaggio che si affacesse al
supposto autore? Ma questo studio contrasta con altre dissonanze
<i>cronologiche</i>, <i>storiche</i> e <i>filologiche</i> che escludono nel suo redattore
l’intenzione di crearsi una forma ed uno stile artificiale; e tanto più
rimane escluso nel nostro caso che il senso di <i>Camera</i> nel nome
<i>Iddarà</i> fu poco avvertito generalmente ed altre interpretazioni ebbero
corso le quali però non reggono ad una indagine severa. Non
vogliamo infine tacere di un’altra curiosa analogia che ci offre il nome
stesso di <i>Benè Alià</i> con cui nel Talmud si designano, secondo me,
gli speculatori e teologi del Farisato. Questo nome alla lettera significa
<i>quelli del luogo alto</i> o delle <i>regioni superiori</i>, nè per altro fu
così la Camera chiamata se non perchè occupava appunto la parte
più alta dell’abitazione. Ora chi non troverà mirabilmente a queste
idee conforme, la seguente di Platone nel Teeteto (Ediz. Paris,
pag. 64). <i>Mais, mon cher, lorsque le philosophe peut à son tour attirer
quelqu’un des hommes vers la</i> <span class="smcap">région supérieure</span> etc.</p>

<p class="pfn4"><span class="ln1"><a name="Footnote_75_75" id="Footnote_75_75"></a><a href="#FNanchor_75_75"><span class="label">[75]</span></a></span>
L’illustre amico mio, signor professor S. D. Luzzatto, scriveami
non è guari, e credo anche stampasse, <i>non potersi credere</i> autentico
un libro ove si parla di <i>Compilazione scritta</i>, quando ogni redazione
tradizionale era tuttavia interdetta nell’ebraismo. Risposi: doversi
distinguere la tradizione legale e rituale dalla tradizione teologico-agaditica:
se per la prima è lecito affermare (comechè forse non
senza gravi restrizioni) che si mantenesse esclusivamente orale per
assai tempo ancora; non così per la seconda, della quale sappiamo
avere esistito per tempissimo varie compilazioni, di cui a dilungo si
ragiona nel libri talmudici. Ora s’egli è vero, come è indubitato, che
l’<i>Agadà</i> non è, come altrove notammo, che il <i>nome</i> e la <i>forma mitica
e leggendaria della recondita teologia</i>, ognuno comprende come a
nulla approdi la ricordata obbiezione.</p>

<p class="pfn4"><span class="ln1"><a name="Footnote_76_76" id="Footnote_76_76"></a><a href="#FNanchor_76_76"><span class="label">[76]</span></a></span>
Non dimentichi il lettore:</p>
<p class="pfc4">1º Che ogni qualvolta narra il Talmud una cura prodigiosa operata
a contatto; è sempre la <i>mano porta e ricevuta</i>.</p>
<p class="pfc4">2º Che Epifanio V ci ammonisce come «les gnostiques (i quali
non sono, come provammo nell’<i>Essai sur l’origine des Dogmes ec.</i>,
che la parte cabbalistica o Essenica degli Ebrei convertiti al Cristianesimo)
se connaissaient entr’eux à leurs manières de se prendre
la main.»</p>

<p class="pfn4"><span class="ln1"><a name="Footnote_77_77" id="Footnote_77_77"></a><a href="#FNanchor_77_77"><span class="label">[77]</span></a></span>
Chi sa ancora se questo nome di <i>legge di grazia</i> non deriva
nei Vangeli appunto da quella divulgazione che Gesù operò fra le
moltitudini pagane e israelitiche delle dottrine misteriose dei Farisei,
come non ci stancammo di dimostrare nell’opera francese altrove
citata.</p>

<p class="pfn4"><span class="ln1"><a name="Footnote_78_78" id="Footnote_78_78"></a><a href="#FNanchor_78_78"><span class="label">[78]</span></a></span>
Quanto è bella la imagine del libro divino a indicare l’uomo
dotto e virtuoso! Galileo chiamò la natura il libro di Dio. L’uomo
non meritò meno questo nome in specie appo gli antichi che lo dissero
Microcosmo. Nè questo è solo il luogo ove il Codice della Rivelazione
e l’uomo vengono dai Dottori ravvicinati. La separazione
dell’anima dal corpo è comparata al volume rivelato che va preda
alle fiamme; quindi l’obbligo dei segni di lutto che s’impongono
agli assistenti.&mdash;Sulla bara dell’uomo dotto si poneva ab antico,
quale insegna del suo nobile officio, il codice mosaico, e dicevasi:&mdash;Costui
ha osservato quanto in questo libro è scritto.&mdash;Ed ove tu sottilmente
consideri, vedrai come il dogma del verbo incarnato non
sia che una esagerazione del principio incessantemente proclamato
dai Dottori, la immanenza nel cuore e nella mente dell’uomo del
Verbo Divino.</p>

<p class="pfn4"><span class="ln1"><a name="Footnote_79_79" id="Footnote_79_79"></a><a href="#FNanchor_79_79"><span class="label">[79]</span></a></span>
Vorremmo che i negatori della tradizione, vuoi talmudica,
vuoi teologica, riflettessero seriamente a questo orrore di novità che
trasparisce in questi luoghi, e in altri infiniti che si omettono, e si
domandassero in qual guisa è compatibile tal ripugnanza col supposto
di origine moderna nell’una e nell’altra. In qual guisa l’una
e l’altra tradizione appena nate, avranno potuto spacciarsi quali
antichissime, rigettare ogni aspetto di novità, chiudere per sempre
quella fonte da cui scaturirono, senza contraddire al proprio principio
e senza temere di essere volti in deriso? I Dottori chiamano altrove
quest’obbligo di far risalire, quanto più si può, ai primi autori
la dottrina che si espone <i>«lescialscel et ascemuà» svolgere la tradizione</i>.</p>

<p class="pfn4"><span class="ln1"><a name="Footnote_80_80" id="Footnote_80_80"></a><a href="#FNanchor_80_80"><span class="label">[80]</span></a></span>
Senza impegnarci in diffuse dimostrazioni accenneremo qui
di volo le massime capitali conclusioni a cui riuscimmo ed a cui riescir
deve a parer nostro, ogni spassionata indagine sugli Elementi
d’Angelogia, e dei nomi divini che contiene il Talmud.</p>
<p class="pfc4">1º I confini che separano i nomi angelici dai divini sono tutt’altro
che fissi e insuperabili, ma anzi mobili e permutabili; onde
ogni ostacolo è rimosso alla identificazione <i>dei nomi degli Angioli
essenici, coi divini ed angelici talmudici</i>.</p>
<p class="pfc4">2º Che la scienza di questi nomi costituisca nel Talmud una
dottrina gelosa ed acroamatica, anche questo non patisce eccezione
per chi ne abbia consultate le pagine: nè patisce eccezione pertanto
la identità di metodi in ambo le scuole.</p>

<p class="pfn4"><span class="ln1"><a name="Footnote_81_81" id="Footnote_81_81"></a><a href="#FNanchor_81_81"><span class="label">[81]</span></a></span>
Fra i Terapeuti, si trovavano le <i>Terapeutidi</i>, donne iniziate;
nell’istituto pitagorico eranvi le numerose e celebri <i>Pitagoresse</i>.
Vedi Ritter, <i>Hist. de la phil. ancienne</i>, vol I, 298.</p>

<p class="pfn4"><span class="ln1"><a name="Footnote_82_82" id="Footnote_82_82"></a><a href="#FNanchor_82_82"><span class="label">[82]</span></a></span>
Questa designazione ha origine in seno all’Ebraismo dal divieto
di cibarsi di carne che non fosse stata sacrificata, ma è certo
del pari che presso tutti i popoli le prime immolazioni, e quindi le
prime imbandigioni di carne furono <i>conviti sacri</i>. Sterminata opera
sarebbe se tutto volessimo dire che a ciò si attiene.</p>

<p class="pfn4"><span class="ln1"><a name="Footnote_83_83" id="Footnote_83_83"></a><a href="#FNanchor_83_83"><span class="label">[83]</span></a></span>
Nel Talmud si condanna l’uso di prendere i versi del Cantico
dei Cantici e piegarli a uso di Epitalamio nei banchetti, nuziali
o no.&mdash;Si tratta di applicazioni ad amori umani? Si tratta invece
di poesie mistiche intessute di quelle frasi?</p>

<p class="pfn4"><span class="ln1"><a name="Footnote_84_84" id="Footnote_84_84"></a><a href="#FNanchor_84_84"><span class="label">[84]</span></a></span>
Preziosa per quanto non avvertita menzione della Setta Accademica
nella Misnà di Chelim nelle parole <i>Scel cat cademin i Zò</i>.
Ci basti accennarla soltanto, troppo oltre conducendoci una piena
dimostrazione, che ad altro luogo serbiamo.</p>

<p class="pfn4"><span class="ln1"><a name="Footnote_85_85" id="Footnote_85_85"></a><a href="#FNanchor_85_85"><span class="label">[85]</span></a></span>
Ciò ch’è anche più degno di nota egli è, come questo ricorrere
al <i>greco</i> qual fonte di ebraiche etimologie, è seguito anche dai
teologi cabbalisti nella nomenclatura delle loro emanazioni. Vogliamo
qui citare un solo esempio ma singolarissimo. È noto come
Platone e i nuovi platonici eziandio chiamassero Dio come Primo,
come Ente col nome di <i>En</i>. Ed egli è questo il nome che il principio
equivalente porta in quella nomenclatura e nel senso stesso di
<i>Unità</i>. Ecco uno degli anelli che congiungono i moderni teosofi coi
loro più antichi predecessori.</p>

<p class="pfn4"><span class="ln1"><a name="Footnote_86_86" id="Footnote_86_86"></a><a href="#FNanchor_86_86"><span class="label">[86]</span></a></span>
Fatto che nulla più avverato e che resulta luminoso nella enciclopedia
rabbinica da un <i>complesso imponente</i> di fatti e considerazioni
che ci siamo studiati porre in luce in una nostra <i>Introduzione
generale storico-critica a tutti i Monumenti della tradizione</i>. Un solo
fatto citeremo qui ad esempio, il nome di <i>Misnà</i> che sempre recò
la tradizione e che suona quanto <i>Ripetizione</i> appunto per che lo insegnamento
se ne faceva <i>ripetendo il testo</i>.</p>

<p class="pfn4"><span class="ln1"><a name="Footnote_87_87" id="Footnote_87_87"></a><a href="#FNanchor_87_87"><span class="label">[87]</span></a></span>
Giusto però è confessarlo. Il Cristianesimo non sempre fuorviò
dall’antico sistema esegetico, non sempre immolò, almeno in
teoria, il senso litterale all’allegorico. Il Medio-evo cattolico ammise
il quadruplice senso dei Dottori, non solo interpretando la Scrittura,
ma nelle opere di grande calibro quale, ad esempio, la Divina
Commedia. Ed anche il Protestantesimo nel suo inizio. In due versi
furono compendiati i quattro sensi</p>
<p class="ppn6 p1">Littera gesta docet, quid credas allegoria,<br />
Moralis quid agas, quid speres anagogia.</p>

<p class="pfn4"><span class="ln1"><a name="Footnote_88_88" id="Footnote_88_88"></a><a href="#FNanchor_88_88"><span class="label">[88]</span></a></span>
Questa mia congettura intorno alla vera lezione di Maimonide
otteneva, poco dopo scritte le presenti pagine, una splendida
conferma. Ognuno sa come l’originale del Comento Maimonideo
sia stato scritto dall’autore in lingua Araba. Ora essendomi io diretto
all’illustre orientalista Sig. Salomone Munk, attualmente Professore
di lingue Orientali nella <i>Sorbonne</i>, per qualche schiarimento
senza tacergli però la ipotesi mia, n’ebbi per gran ventura a risposta
come in un Manoscritto Arabo del Comento stesso, da lui recato
dall’Egitto nel 1840, si leggeva anzichè l’enigmatico <i>Cabtazar</i>,
<i>Copt-maser</i>, vale a dire i <i>Copti di Egitto</i>.</p>

<p class="pfn4"><span class="ln1"><a name="Footnote_89_89" id="Footnote_89_89"></a><a href="#FNanchor_89_89"><span class="label">[89]</span></a></span>
Nel caso che qui si contempla, il <i>Rito</i> è noachide. Vi è però
dottrina nella <i>Misnà</i> secondo la quale il rito stesso israelitico può
essere praticato fuori del Tempio e cooperante un Israelita: e l’autore
di questa dottrina è <i>R. Simon Ben Iohai</i>. Qual nome eloquente!</p>

<p class="pfn4"><span class="ln1"><a name="Footnote_90_90" id="Footnote_90_90"></a><a href="#FNanchor_90_90"><span class="label">[90]</span></a></span>
Abbiamo taciuto di un uso essenico che ricorda Giuseppe,
quello cioè di portar le mani, l’una tra la barba ed il petto, l’altra
sospesa ai fianchi. È questo un punto che mi affaticai invano a chiarire.
Forse qualche analogia ci offre Champollion Figeac quando nell’<i>Egypte</i>
scrive dei sacerdoti egiziani: «Les anciens disent qu’il résultait
de ce costume éclatant de blancheur, de la gravité habituelle
de la physionomie, de la démarche et des paroles des prêtres, un
extérieur imposant que complétait <i>le repos forcé des bras et des mains
habituellement</i> cachés dans les plis des vêtemens. Les Monumens
confirment cette observation faite par les anciens (p. 113).» Aggiungasi
che nei Monumenti egiziani si veggono i subordinati presentarsi
al loro superiore e signore «<i>ayant</i>, dice Champollion (Egypte, 185. I.)
<i>leur main droite posée sur l’épaule gauche, et leur autre bras pendant
en signe de respect</i>.»</p>

<p class="pfn4"><span class="ln1"><a name="Footnote_91_91" id="Footnote_91_91"></a><a href="#FNanchor_91_91"><span class="label">[91]</span></a></span>
Una gran parte di queste <i>Regole</i> portano nel <i>Talmud</i> un nome
pregno di senno, quello di <i>Cabbalà</i>. Si legge in Berahot queste parole
che porgiamo alla meditazione degli ebraizzanti <i>Annan Cabbalà debet
akissè seniutà usticutà</i>. I forzati e inutili tentativi degli interpreti, e
tra gli altri di <i>Rasci</i>, provano ch’egli è solo dal nostro ordine d’idee
che la frase in questione può ricever lume e verità.</p>

<p class="pfn4"><span class="ln1"><a name="Footnote_92_92" id="Footnote_92_92"></a><a href="#FNanchor_92_92"><span class="label">[92]</span></a></span>
I termini che si riferiscono alle fasi dell’uno e dell’altra generazione
seguitano correlative. Così <i>Ara</i> si dice per <i>gestazione</i> e <i>meditazione</i>,
onde l’<i>Irur</i> rabbinico.</p>

<p class="pfn4"><span class="ln1"><a name="Footnote_93_93" id="Footnote_93_93"></a><a href="#FNanchor_93_93"><span class="label">[93]</span></a></span>
Per bene comprendere tutto questo, si avverta come una delle
emanazioni cabbalistiche porti i nomi ad un tempo di <i>Mi</i> (chi?), di
<i>Sceticà</i> (<i>Silenzio</i>), di Mahasabà e Kohmà (Pensiero e Sapienza). Chi
subodorò alcun che della teologia dei Gnostici sa benissimo come i
nomi di Sofia Superiore e di <i>Sige</i> o Silenzio sieno proprj dei più supremi
<i>Eoni</i> o Emanazioni. E poi si dica che la teosofia cabbalistica
è cosa moderna!</p>

</div></div>

</div>

</body>
</html>
